<?xml version='1.0' encoding='ISO-8859-1'?>
<!DOCTYPE TEI.2 SYSTEM 'http://www.uni-mannheim.de/mateo/camenatools/DTD/teixlite.dtd'>

<TEI.2>

<teiHeader type='text'>
<fileDesc>

<titleStmt>

<title>Carmina selecta, quorum liber I Heroica, liber II Lyrica, appendix elegias aliquot complectitur.</title>
<title type='sub'>Machine-readable text</title>
<title type='short'>Weitenauer, Ignaz Frhr. von: Carmina selecta. - Augsburg; Freiburg [Breisgau], 1757.</title>
<author n='Weitenauer'>Weitenauer, Ignaz Frhr. von, SJ</author>
<editor>Weitenauer, Ignaz Frhr. von, SJ</editor>
</titleStmt>

<editionStmt>

<edition>XML version, markup prototype, December 1999</edition>
<respStmt><name>Ruediger Niehl</name><resp>markup</resp></respStmt>
</editionStmt>

<publicationStmt>

<publisher>Camena</publisher>
<address>
<addrLine><anchor n='http://www.uni-mannheim.de/mateo/camena/weit2' type='href' id='weit2'/></addrLine>
</address>
</publicationStmt>

<notesStmt>

<note type='href'>http://www.uni-mannheim.de/mateo/camena/</note>
<note type='pathname'>weit2</note>
<note type='filename'>Weitenauer_carmina.html</note>
<note type='titleimage'>s001.html</note>
<note type='srcfile'>Weitenauer_carmina.xml</note>
<note type='imgpath'>weit2/jpg</note>
<note type='imgtype'>html</note>
</notesStmt>

<sourceDesc>

<bibl>Augsburg; Freiburg [Breisgau]: Ignaz Wagner; Anton Wagner, 1757.</bibl>
</sourceDesc>
</fileDesc>

<encodingDesc>

<editorialDecl>
<p>Regeln fuer die Texterfassung 03/2001</p>
</editorialDecl>
<refsDecl>
<p>not necessary</p>
</refsDecl>
</encodingDesc>

<revisionDesc>

<change>
<date>2004</date>
<respStmt>
<name>Ruediger Niehl</name>
<resp>markup</resp>
</respStmt>
<item>text typed - no structural tagging - no spell check</item>
</change>
<change>
<date>03/2006; 07/2010</date>
<respStmt>
<name>Reinhard Gruhl</name>
<resp>markup</resp>
</respStmt>
<item>structural tagging completed (several italic-tags added) - no orthographical standardization - spell check partially performed</item>
</change>
</revisionDesc>
</teiHeader>
<text>
<front>
<titlePage><titlePart>
<pb id='s001'/>
IGNATII WEITENAUER
SOCIETATIS JESU
CARMINA
SELECTA,
QUORUM
LIBER I HEROICA,
LIBER II LYRICA,
APPENDIX ELEGIAS ALIQUOT
COMPLECTITUR.
<hi rend='italic'>CUM LICENTIA.</hi>
<hi rend='italic'>Augustae Vind. et Friburgi Brisg.</hi>
Sumptibus Fratrum Ignatii et Antonii Wagner,
Bibliopol. MDCCLVII.
</titlePart></titlePage>
<pb id='s002'/>
<gap desc='blank space' resp='sampling'/>
<pb id='s003'/>
<gap desc='content list' resp='sampling'/>
</front>
<body>
<div1 id='WeCA.01' n='1' type='book'>
<head>LIBER I. HEROICA,</head>
<div2 id='WeCA.01.01' n='1' type='poem'>
<head>I. JEREMIAS In falsos Deos, Carmen Sacrum.</head>
<pb id='s006' n='2'/>
<div3 id='WeCA.01.01.01' n='1' type='section'>
<head>JEREMIAS HEBRAEIS.</head>
<lg>
<l>GEns sancta Isacidum, Babylonia Numina cernes,</l>
<l>Impuros sine mente deos, quos barbarus auro</l>
<l>Cusor, et argento singet; lignumve, lapisve</l>
<l>Gentibus ostendet trepidis: cum vana sacerdos,</l>
<l>Compita per vicosque, irritamenta timoris</l>
<l>Supponens humeros fastu portabit inani.</l>
<l>At tu dissimiles animos, Hebraee, memento</l>
<l>Servare impavidus: ne, si mecus ingruat idem</l>
<l>Et tibi, sacrilegus capiat te protinus error.</l>
<l>Tu, cum circumiens perstringet lumina pompa,</l>
<l>Stipantumque deos, et multo ture litantum:</l>
<l>Astrorum ad dominum sida convertere mente,</l>
<l>Et supplex tecum: Te, te, pater optime gentis,</l>
<l>Cultus honorque decet, te sacra et verba precantum.</l>
<l>Namque ego caelestem genium tibi providus, inquit,</l>
<l>Addere, te tueor media inter vincula custos,</l>
<l>Et, siquis violet, profusi sanguinis ultor.</l>
<l>Haec, quae miratur Babylon, exstructa metallis</l>
<l>Divitibus, torpent simulacra expertia vocis:</l>
<l>Conditor expressas quanquam faber indidit or,</l>
<l>Et multo linguas argento illevit et auro:</l>
<l>Ora polita tacent, non responsura petenti.</l>
</lg>
</div3>
<pb id='s007' n='3'/>
<div3 id='WeCA.01.01.02' n='2' type='section'>
<p>[<q>Exemplar Epistolae, quam misit Jeremias.</q>] Baruch C. 6.</p>
<p><q> <note>3</note> VIdebitis in Babylonia deos aureos, et argenteos, et lapideos, et ligneos in humeris portari, ostentantes metum gentibus.</q></p>
<p><q> <note>4</note> Videte ergo, ne et vos similes efficiamini factis alienis, et metuatis, et metus vos capiat in ipsis.</q></p>
<p><q> <note>5</note> Visa itaque turba, de retro et ab ante, adorantes dicite in cordibus vestris: Te oporter adorari, Domine.</q></p>
<p><q> <note>6</note> Angelus enim meus vobiscum est: ipse autem exquiram animas vestras.</q></p>
<p><q> <note>7</note> Nam lingua ipsorum polita a fabro, ipsa etiam inaurata et imargentata, falsa sunt, et non possunt loqui.</q></p>
<pb id='s008' n='4'/>
<p><q> <note>8</note> Et sicut virgini amanti ornamenta, ita accepto auro fabricati sunt.</q></p>
<p><q> <note>9</note> Coronas certe aureas habent super capita sua dii illorum: unde subtrahunt sacerdotes ab eis aurum et argentum, et erogant illud in semetipsos.</q></p>
<p><q> <note>10</note> Dant autem et ex ipso prostitutis, et meretrices ornant: et iterum cum receperint illud a meretricibus, ornant deos suos.</q></p>
<p><q> <note>11</note> Hi autem non liberantur ab aerugine et tinea.</q></p>
<p><q> <note>12</note> Opertis autem illis veste purpurea, extergunt faciem ipsorum propter pulverem domus, qui est plurimus inter eos.</q></p>
<p><q> <note>13</note> Sceptrum autem habet ut homo, sicut judex regionis, qui in se peccantem non interficit.</q></p>
</div3>
<pb id='s009' n='5'/>
<div3 id='WeCA.01.01.03' n='3' type='section'>
<lg>
<l>Additur hic miseris alieno ex munero fulgor:</l>
<l>Haud secus ac pulcrae Corydon Amaryllidis ignes</l>
<l>Pectore concipiens, si plexas arte corollas</l>
<l>Deferat, et collo redimicula, pignus amoris:</l>
<l>Ipsi ornatus inest, sed non et venit ab ipsa.</l>
<l>Aurea sic radios fundit, Belumque corona</l>
<l>Mentitur regem, capiti data munus amico,</l>
<l>Et rapienda eadem, caeca si fraude sacerdos</l>
<l>Invadat, furtoque deum compilet egentem.</l>
<l>Prostibulum ante ipsum visetur nobile donum</l>
<l>Dante popa, et sacro meretrix ornabitur auro:</l>
<l>Quae si forte opibus tandem satiata vorandis</l>
<l>Contemptum revomet bolum, fastidia soedae</l>
<l>Illa lupae immoto placidus deus ore resumet.</l>
<l>At non et tineae parcunt, aerugoque scabra:</l>
<l>Quarum illae, audaces divinam rodere quercum,</l>
<l>Os humerosque dei minuunt, et ventre recondunt;</l>
<l>Haec viridi turpata situ consumere membra</l>
<l>Non cessat, tacitis eradens morsibus artus.</l>
<l>Quamlibet Assyrio veletur murice truncus,</l>
<l>Non minus ore sedet, foedato et yertice pulvis,</l>
<l>Quem densum volvit summi ad laquearia templi</l>
<l>Turba frequens: et ni dextris studiosa resistat</l>
<l>Cura ministrantum, certetque extergere sordes,</l>
<l>Jam facies lateat non agnoscenda videnti.</l>
<l>Quo vero sceptrum laevae, si probra coactus</l>
<l>Cuncta pati, nullas ausis exposcere poenas?</l>
<l>Sie erenim praetor stupidus, si crimina coram</l>
<l>Insultent oculis, virgam suspendat inertem,</l>
<l>Nec sciat aut poenis, aut morte recidere culpam.</l>
<pb id='s010' n='6'/>
<l>Quo gladium dextrae, si non conceditur uti?</l>
<l>Quidve micat ferro ancipiti metuenda securis,</l>
<l>Nullo ex hoste foris dejecto habitura triumphos,</l>
<l>Dignum morte domi non percussura latronem?</l>
<l>Et quisquam, Abramidae, tam vanum numen adoret</l>
<l>Praeterea, aut cassum templis indicat honorem?</l>
<l>Aspice disjectae fragmenta jacentia testae!</l>
<l>Usus abest omnis: partes calcantur inanes.</l>
<l>Unius arma pave, dextra qui fulmina torquet,</l>
<l>Et corpus tumulo, mentes domat igne rebelles</l>
<l>Perpetuo: non hic ostentat fictile fulmen</l>
<l>Immotus, quod cum dextra ferat impetus Euri</l>
<l>Rumpentis terram, sternant ut fragmina templum.</l>
<l>Veras hic flammas, veras e nube coruscat</l>
<l>AEtherea mortes, Dagone tremente ruinam.</l>
<l>Quam caecum caput est, cum longe a corpore scissum</l>
<l>Volvitur in tenebris, tam caecum stabat in ara:</l>
<l>Triste supercilium ride, et sine lumine lumen:</l>
<l>Pulveris immundi nebula pes ipse clientis</l>
<l>Tingit adoratos oculos, caligine caecos</l>
<l>Jam gemina, pridemque sua, demumque suorum.</l>
<l>Excubat id metuens vigilantum turba poparum,</l>
<l>Custodem et regni Belum custodit oberrans.</l>
<l>Ignores, cultumne putes, an carcere clausum</l>
<l>Excubiisque deum: sic namque in postibus haerent</l>
<l>Assidui, cinguntque aedem, ceu cum gravis ira</l>
</lg>
</div3>
<pb id='s011' n='7'/>
<div3 id='WeCA.01.01.04' n='4' type='section'>
<p><q> <note>14</note> Habet etiam in manu gladium, et securim: se autem de bello, et a latronibus non liberat. Unde vobis notum  sit, quia non sunt dii.</q></p>
<p><q> <note>15</note> Non ergo timueritis eos. Sicut enim vas hominis confractum inutile efficitur, tales sunt et dii illorum.</q></p>
<p><q> <note>16</note> Constitutis illis in domo, oculi eorum pleni sunt pulvere a pedibus introeuntium.</q></p>
<p><q> <note>17</note> Et sicut alicui, qui regem offendit, circumseptae sunt januae; aut sicut. ad sepulcrum adductum mortuum,  ita tutantur sacerdotes ostia clausuris et seris, ne a latronibus exspolientur.</q></p>
<pb id='s012' n='8'/>
<p><q> <note>18</note> Lucernas accendunt illis, et quidem multas, ex quibus nullam videre posiunt: sunt autem sicut trabes in domo.</q></p>
<p><q> <note>19</note> Corda vero corum dicunt elingere serpentes, qui de terra sunt, dum comedunt eos, et vestimentum ipsorum, et non sentiunt.</q></p>
<p><q> <note>20</note> Nigrae fiunt facies corum a fumo, qui in domo fit.</q></p>
</div3>
<pb id='s013' n='9'/>
<div3 id='WeCA.01.01.05' n='5' type='section'>
<lg>
<l>Incubuit regum, spretique injuria sceptri</l>
<l>Compedibus pressit miserum, cui densa repugnant</l>
<l>Tela elapsuro, servantque in funus acerbum.</l>
<l>Sed quid ego attonitos morituris consero Divos?</l>
<l>Exanimis dicenda cohors, et clausa sepulcro est.</l>
<l>Nequis opes rapiat tumulo, funebria dona,</l>
<l>Neu positum quisquam violet post fata cadaver,</l>
<l>Cura serae prodest: ignaro prospicit haeres.</l>
<l>Vos quoque cum gazis, o corpora surda deorum,</l>
<l>Tutari fraudem contra, casumque necessse est.</l>
<l>Quid suspensa tholo certare lucerna diei</l>
<l>Et tenebris pergit, multoque intermicat auro?</l>
<l>Si coeant omnes radii, si sidera toto</l>
<l>Lapsa polo: stabunt damnati nocte perenni</l>
<l>Et sine luce dii, quamvis sit copia lucis;</l>
<l>Usus abest: trabibusque pares, quas plurima cedrus</l>
<l>Composuit templo, densove cupressus in auro,</l>
<l>Exsortes visus, multa cum laude videntur.</l>
<l>O laevaementis Babylon! quid laudibus ornes,</l>
<l>Denique sana vide: pulcro celata metallo</l>
<l>Testa latet, quam subrepens depascitur anguis:</l>
<l>Nec timidi vermes, ligni populare medullam</l>
<l>Instituunt, ac divinas depascere vestes:</l>
<l>Nec sentit Dominus, probrum qui natus in omne,</l>
<l>Dum colitur plena Nabathaei turis acerra,</l>
<l>Pascit odor populos, solusque altaria fumus</l>
<l>Inficit: atra Deus servat vestigia vultu.</l>
<pb id='s014' n='10'/>
<l>O quanta obscoenis avibus ludibria debent!</l>
<l>Insistens humero, sacrove in vertice nitens</l>
<l>Occinit horrisonum feralis noctua carmen:</l>
<l>Luci autem volitans radiantia tempora cireum</l>
<l>Obstrepit, et plaudens alas impingit hirundo.</l>
<l>Nec non et feles, maturo pondere plenae,</l>
<l>Securum sibi perfugium, sobolique futurae,</l>
<l>Et dulcem quaerunt latebram sub numinis umbra.</l>
<l>Quis Deus hic, cives? quadrupes cui foetidaturpi</l>
<l>Incubitu, et quivis impune illuserit ales.</l>
<l>Macti animis igitur, macti virtute paterna!</l>
<l>Temnite quodcunque hoc regni, cui nulla potestas,</l>
<l>Non animus, non vis, non ars est ulla nocendi.</l>
<l>Imponit species oculis: praestringitur auro,</l>
<l>Ni caveas, infirma acies: sed quid tibi tantum,</l>
<l>Gens delecta polo, dives promittit imago?</l>
<l>Siquid agit, siquid fas est sperare clienti,</l>
<l>Seprimum juvet ipse Deus, frontemque, pudenda</l>
<l>Ceu lepra imbutam, depulsa aerugine purget:</l>
<l>Cur aliena miser famulis exspectat ab imis</l>
<l>Officia et curas? nisi quod, primordia nigro</l>
<l>Qui debet folli, scopis formamque decusque</l>
<l>Debet iners, maculasque suas ignorat, utortum.</l>
<l>Siquid inest vitae, si spiritus incitat artus,</l>
<l>Se tanto dignum pretio, votisque precantum,</l>
<l>Dignum se doceat, quas improbus hausit, et haurit,</l>
<l>Undique collatis opibus: mereatur amari:</l>
<l>Circumeat fidos populos: opera omnialustret,</l>
<l>Infestus culpis hominum, virtutibus aequus.</l>
</lg>
</div3>
<pb id='s015' n='11'/>
<div3 id='WeCA.01.01.06' n='6' type='section'>
<p><q> <note>21</note> Supra corpus eorum, et supra caput eorum volant noctuae, et hirundines, et aves etiam similiter et cattae.</q></p>
<p><q> <note>22</note> Unde sciatis, quia non sunt dii. Ne ergo timueritis eos.</q></p>
<p><q> <note>23</note> Aurum etiam, quod habent, ad speciem est. Nisi aliquis exterserit aeruginem, non fulgebunt: neque enim, dum conflarentur, sentiebant.</q></p>
<p><q> <note>24</note> Ex omni pretio empta sunt, in quibus spiritus non inest ipsis.</q></p>
<p><q> <note>25</note> Sine pedibus in humeris portantur, ostentantes ignobilitatem suam hominibus. Confundantur etiam, qui colunt ea.</q></p>
<pb id='s016' n='12'/>
<p><q> <note>26</note> Propterea si ceciderint in terram, a semetipsis non consurgunt: neque siquis eum statuerit rectum, per semetipsum stabit, sed sicutmortuis munera eorum illis apponentur.</q></p>
<p><q> <note>27</note> Hostias illorum vendunt sacerdotes ipsorum, et abutuntur: similiter et mulieres euroum decerpentes, neque infirmo, neque mendicanti aliquid impertiunt.</q></p>
<p><q> <note>28</note> De sacrificiis eorum foetae contingunt. Scientes itaque ex his, quia non sunt dii, ne timeatis eos.</q></p>
<p><q> <note>29</note> Unde enim vocantur dii? Quia mulieres apponunt diis argenteis, et aureis, et ligneis:</q></p>
</div3>
<pb id='s017' n='13'/>
<div3 id='WeCA.01.01.07' n='7' type='section'>
<lg>
<l>Massa reses templo sedet, aeternumque sedebit,</l>
<l>Ni subeant, gestentque pigrum per strata viarum,</l>
<l>Impia quos pietas errorque profanus adegit</l>
<l>Subdere colla probro, atque ultro servire minori.</l>
<l>Attollat corpus, terramque relinquere lapsus</l>
<l>Audeat, eversis hominum succurrere rebus</l>
<l>Quem jectant, fontemque boni, columenque salutant,</l>
<l>Cum videant, nulla rectum consistere sede,</l>
<l>Sed mutas velut exuvias et morte rigentes,</l>
<l>Quantumvisstatuas, dempto procumbere fulcro,</l>
<l>Nec se posse manu, nec munera lauta tueri.</l>
<l>Quid Beli tonitru, soboles Jessaea, vereris?</l>
<l>Sacrilegi mystae timeant, vittata bidentum</l>
<l>Corpora, solennesque boves avertere templo</l>
<l>Atque foco soliti: quin impia furta trisulco</l>
<l>Ulciscens telo sequitur? quin crimina frenat</l>
<l>Feminea, altari spreto decerpere lucra</l>
<l>Audentum toties, adytisque refigere dona?</l>
<l>quae si prostratos, si solarentur egenos,</l>
<l>Humana veniam poterant meruisse rapina:</l>
<l>Turpis avaritiae quaestus cur vindice poena</l>
<l>Exitioque caret? Dignum o infamibus ausis</l>
<l>Contemptuque caput, cujus contingere sacra</l>
<l>Impuris potuit muliercula sordida palmis!</l>
<l>Degenerine metu nos hunc dignabimur unquam?</l>
<l>Quem qui lunato veneratur poplite supplex,</l>
<l>Nil metuens ridet: quem femina laedit adorans,</l>
<l>Et consessa deum. Quid nominis hujus honorem,</l>
<l>Nominis aeterni, terraeque poloque tremendi,</l>
<l>Conciliat saxis? quid sic assurgitur auro,</l>
<pb id='s018' n='14'/>
<l>Argentoquelevi? quis fagum consecrat auctor?</l>
<l>Hocne potest effoeta annis, sulcataque rugis,</l>
<l>Custos aedis anus, quae trunco admurmurat atro,</l>
<l>Granaque dinumerat turis, prunamque ministrat?</l>
<l>An sacer hoc lanius cogit, qui vertice glabro</l>
<l>Assidet imberbis, cultrumque addicit avarum?</l>
<l>Hoche damus scissae tunicae, capitique retecto?</l>
<l>Suadetne hoc ululatus atrox, ruptaeque columnae</l>
<l>Carminibus diris? sic et qui funus acerbum</l>
<l>Supremis cumulant epulis, ululatibus aures</l>
<l>Terrificant, et mugitu coenacula complent.</l>
<l>At non et spoliant cineres, ut fana sacerdos:</l>
<l>Ille etenim Phrygios, velamina picta, labores</l>
<l>Detrahit, et sapiens captivum uxoribus aurum</l>
<l>Dividit, et proli bis potas murice lanas,</l>
<l>Dignius esse ratus, vivis ea cedere dona.</l>
<l>Cur tamen hoc nolint? hominum deus ille repertor</l>
<l>Et juris custos, seu centum sternere tauros,</l>
<l>Et fessas libeat dirumpere caede secures,</l>
<l>Nil tibi mercedis statuet: seu vertere ferro,</l>
<l>Aut populare igni sedem, primumque patronum</l>
<l>Non dubites abolere rogo, peccaris inultus:</l>
<l>Expectes eadem, virtute, aut crimine summus.</l>
<l>Non hi, quos magnae rector Babylonis adorat,</l>
<l>Regna sibi, laurumque petens, diademata mutant:</l>
<l>Non horum arbitrio sceptrum donabitur ulli</l>
<l>Assyrium, non hi sanctae translata Sionis</l>
<l>Jura novo tradunt domino, aut Samaritidis oram.</l>
</lg>
</div3>
<pb id='s019' n='15'/>
<div3 id='WeCA.01.01.08' n='8' type='section'>
<p><q> <note>30</note> Et in domibus eorum sacerdotes sedent, habentes tunicas scissas, et capita, et barbam rasam, quorum capita nuda sunt.</q></p>
<p><q> <note>31</note> Rugiunt autem clamantes contra deos suos, sicut in coena mortui.</q></p>
<p><q> <note>32</note> Vestienta eorum auferunt sacerdotes, et vestiunt uxores suas, et filios suos.</q></p>
<p><q> <note>33</note> Neque siquid mali patiuntur ab aliquo, neque siquid boni, poterunt retribuere: neque regem constituere possunt, neque auferre.</q></p>
<pb id='s020' n='16'/>
<p><q> <note>34</note> Similiter neque dare divitias possunt, neque malum retribuere. Siquis illis votum voverit, et non reddiderit, neque hoc requirunt.</q></p>
<p><q> <note>35</note> Hominem a morte non liberant, neque infirmum a potentiori eripiunt.</q></p>
<p><q> <note>36</note> Hominem caecum ad visum non restituunt, de necessitate hominem non liberabunt.</q></p>
<p><q> <note></note> Viduae non miserebuntur, neque orphanis benefacient.</q></p>
</div3>
<pb id='s021' n='17'/>
<div3 id='WeCA.01.01.09' n='9' type='section'>
<lg>
<l>Non his divitiae, non ubere copia cornu,</l>
<l>Non his sorte datum peccati poena flagellum.</l>
<l>Quin etiam si te premit irrevocabile votum,</l>
<l>Et jurata fides: non illos perfida lingua,</l>
<l>Non ingrata illos promissi oblivio tangent.</l>
<l>Sin absumpta salus, mortemque pericla minantur</l>
<l>Proxima: parce deos questu lacrymisque vocare,</l>
<l>Votaque concipere, haud illos habitura faventes:</l>
<l>Janua clausa riget, non exorabilis ulli.</l>
<l>Sive tibi laqueos inimici saeva potestas</l>
<l>Concinnat, victumque agitat: non turba deorum</l>
<l>Eripiet, frangetque iras: periture quid oras?</l>
<l>Futilis haec tenues spes evanescet in auras.</l>
<l>I, pete praesidium, siquis sine lumine vitam</l>
<l>Traducis querulam; si tabes lenta fatigat,</l>
<l>Visceraque exurit; si te malesuada tusosque</l>
<l>Paupertas mersit, victuque exclusit honesto:</l>
<l>I supplex, arasque tene, si perdere vota</l>
<l>Deludendus amas, ac irritus inde repelli.</l>
<l>Vos, quibus excedens vita solamen opesque</l>
<l>Abstulit infausta stipatis prole maritus:</l>
<l>Vos, quos ignaros genitor materque reliquit,</l>
<l>Nominis haeredes tantum, re speque carentes:</l>
<l>Vos levat auxilio, quisquis non barbarus horret:</l>
<l>Tanguntur vestris miserati cladibus omnes,</l>
<l>Omnes in vestros praebent solatia luctus,</l>
<l>Numinibus tantum demptis: haec dura resistunt,</l>
<l>Haec immota manent, haec flecti sola recusant.</l>
<pb id='s022' n='18'/>
<l>Cautibus o aspris similes, quas montis in alto</l>
<l>Vertice surrectas non ros emollit et imber,</l>
<l>Non lenes Zephyrorum animae, non humidus Auster,</l>
<l>Non ululans Aquilo movit: stant omnia contra.</l>
<l>O vere lapides, o ligna immitia, divi!</l>
<l>Qui molem hanc auri, qui monstra argentea farre</l>
<l>Digna putat, precibusque piis, sese obiicit ultro</l>
<l>Turpi ignominiae, probrum immortale futurus.</l>
<l>Cur igitur quisquam velit hoc decurrere campo,</l>
<l>Per quem tota rotas flectit Babylonia pubes?</l>
<l>Quis mentem larvis, quis linguam dedicet istis?</l>
<l>Cum neque Chaldaeos rotet haec vesania cunctos,</l>
<l>Expertos fraudes, et cassum numine nomen:</l>
<l>Nam siquem admorant orbatum munere vocis,</l>
<l>Omnipotens Belus, morbo constrictus eodem,</l>
<l>Reddebat mutum mutus; multumque rogatus,</l>
<l>Ferret opem, quanquam mugiret victima pinguis,</l>
<l>Nec sua, nec miseri sublata silentia rupit.</l>
<l>Quocirca conversi animi, sublapsaque retro</l>
<l>Relligio sterilis: pudet implorare precando,</l>
<l>Quos cernunt sentire nihil: neque posse moveri</l>
<l>Jam sperant votis, motus quos deficit omnis.</l>
<l>Quantum heu porticibus, Salomon queis alta Tonantis</l>
<l>Tecta coronarat, distat vulgata libido,</l>
<l>Publicus et fornix, delubra nefaria cingens!</l>
<l>Vah pietas! vah sancta fides! pertaesa pudoris</l>
<l>Turba sedet, longe prospectans compita circum,</l>
<l>Vixque ferens cestum, corpus quo cingitur ardens.</l>
</lg>
</div3>
<pb id='s023' n='19'/>
<div3 id='WeCA.01.01.10' n='10' type='section'>
<p><q> <note>38</note> Lapidibus de monte similes sunt dii illorum, lignei, et lapidei, et aurei, et argentei. Qui autem colunt ea, confundentur.</q></p>
<p><q> <note>39</note> Quomodo ergo aestimandum est, aut dicendum, illos esse deos?</q></p>
<p><q> <note>40</note> Adhuc enim ipsis Chaldaeis non honorantibus ea: qui cum audierint mutum non posse loqui, offerunt illud ad Bel, postulantes ab eo loqui:</q></p>
<p><q> <note>41</note> Quasi possint sentire, qui non habent motum, et ipsi cum intellexerint, relinquent ea: sensum enim non habent ipsi dii illorum.</q></p>
<p><q> <note>42</note> Mulieres autem circumdatae funibus in viis sedent, succendentes ossa olivarum.</q></p>
<pb id='s024' n='20'/>
<p><q> <note>43</note> Cum autem aliqua ex ipsis attracta dormierit, proximae suae exprobrat, quod ea non sit digna habita, sicut ipsa, neque funis ejus diruptus sit.</q></p>
<p><q> <note>44</note> Omnia autem, quae illis fiunt, falsa sunt. Quomodo aestimandum, aut dicendum est, illos esse deos?</q></p>
<p><q> <note>45</note> A fabris autem, et ab aurificibus facta sunt. Nihil aliud erunt, nisi id quod volunt esse sacerdotes.</q></p>
</div3>
<pb id='s025' n='21'/>
<div3 id='WeCA.01.01.11' n='11' type='section'>
<lg>
<l>Quas neque divitiae, neque splendida forma genarum</l>
<l>Commendant oculis, magicas vertuntur ad artes:</l>
<l>Criminis effigies, ossa incenduntur olivae,</l>
<l>Ut, pinguis celeri quam nucleus aestuat igni,</l>
<l>Tam subita veniat flamma correptus amator,</l>
<l>Impellente deo, meretriciaque ossa juvante.</l>
<l>Quae merci emptorem reperit, potiturque cupito,</l>
<l>Praelata exultat, tantoque superbit honore,</l>
<l>contemptrix sociae, flentis multumque gementis,</l>
<l>Se castam, et superum sibi praemia tanta negari,</l>
<l>Dum jactari audit resolutae munera zonae.</l>
<l>Haec his relligio est: haec pulcra et sancta videntur,</l>
<l>Quae, nisi mens coeno demersa obbrutuit, horret.</l>
<l>Leno deus! pudet, atque piget. Compescite linguam,</l>
<l>Sacrilegi, qui prostibulum conjungitis arae!</l>
<l>Sic mores fingunt, huc tandem numina ducunt,</l>
<l>Quae genuere fabri, quae produxere caminis</l>
<l>Artifices fumo e medio, tenuique favilla.</l>
<l>Numen fecit homo: numen quoque destruet idem,</l>
<l>Si volet, et reddet mutata fronte tenebris.</l>
<l>Quidlibet esse ferat deus hic dicique necesse est,</l>
<l>Summa sacerdotis postquam sententia jussit.</l>
<l>Ille dei deus est: cras detrahet ille metallum,</l>
<l>(Lex illi velle est) aliosque refundet in usus:</l>
<l>Et quod adoratur populis placabile lignum,</l>
<pb id='s026' n='22'/>
<l>Illius imperio translatum in jura culinae,</l>
<l>Mactatae pecudis fumantia molliet exta.</l>
<l>Quidni dispereant, properato fine caduic,</l>
<l>Caelicolae falsi? perit ipse magister et auctor</l>
<l>Tanti operis, paucos emensus temporis orbes.</l>
<l>Aeternum nihil est homini: mortalia gignit</l>
<l>Mortalis: saliunca cedrum num protulit usquam?</l>
<l>Conscius ille doli, quisquis finxisse putatur</l>
<l>Primus in orbe deos, gaudens imponere risit.</l>
<l>Credulitas populi, certantis plaudere falso,</l>
<l>Nutriit has artes, et fuco illevit inani:</l>
<l>Quem cum longa dies absterserit, ilicet omnes</l>
<l>Dedecus agnoscent condemnabuntque nepotes.</l>
<l>Nunc quoque sacriferi, qui fana profana tuentur,</l>
<l>Indocta vulgi dum simplicitate fruuntur,</l>
<l>Non tamen ignorant, nebulam se vendere plebi.</l>
<l>Militiae terror pavidas si perculit urbes,</l>
<l>Si cessere malis: age, quo metus urget euntes?</l>
<l>Subsidiumne deos poscunt? quin protinus illos</l>
<l>Adsciscunt fati comites, abduntque latebris.</l>
<l>A quibus auxilium submitti rebus egenis</l>
<l>Fas erat, hos ipsi servant a clade ministri.</l>
<l>Nunc animos, o dii, nunc illas promite vires,</l>
<l>Laudatas toties! en imminet hostis acerbus,</l>
<l>Vos vestrosque premens: depellite tela ruentum,</l>
<l>Invicto tuti clypeo, et caelestibus armis.</l>
<l>Portantur miseri, et stragem defendere tectis</l>
<l>Invalidi, pendent alieno ex munere toti.</l>
<l>O DEUS! o tantum Judaeis note catervis!</l>
<l>Cui pelagus, cui terra ferax, cui lucidus aether</l>
<l>Esse olim coepit: cujus vox omnia firmat,</l>
<l>Omnia dispertit, dijudicat omnia vindex:</l>
</lg>
</div3>
<pb id='s027' n='23'/>
<div3 id='WeCA.01.01.12' n='12' type='section'>
<p><q> <note>46</note> Artifices etiam ipsi, qui ea faciunt, non sunt multi temporis. Nunquid ergo possunt ea, quae fabricata sunt ab ipsis, esse dii?</q></p>
<p><q> <note>47</note> Reliquerunt autem falsa, et opprobrium postea futuris.</q></p>
<p><q> <note>48</note> Nam cum supervenerit illis praelium, et mala, cogitant sacerdotes apud se, ubi se abscondant cum illis.</q></p>
<p><q> <note>49</note> Quomodo ergo sentiri debeant quoniam dii sunt, qui nec de bello se liberant, neque de malis se eripiunt?</q></p>
<p><q> <note>50</note> Nam cum sint lignea, inaurata, et inargentata, scietur postea, quia falsa sunt, ab universis gentibus, et regibus: quae manifesta sunt, quia non sunt dii, sed opera manuum hominum, et nullum Dei opus cum illis.</q></p>
<pb id='s028' n='24'/>
<p><q> <note>51</note> Unde ergo notum est, quia non sunt dii, sed opera manuum hominum, et nullum Dei opus in ipsis est?</q></p>
<p><q> <note>52</note> Regem regioni non suscitant, neque pluviam hominibus dabunt.</q></p>
<p><q> <note>53</note> Judicium quoque non discernent, neque regiones liberabunt ab injuria: quia nihil possunt, sicut corniculae</q></p>
<p><q> <note></note> inter medium caeli et terrae.</q></p>
</div3>
<pb id='s029' n='25'/>
<div3 id='WeCA.01.01.13' n='13' type='section'>
<lg>
<l>Omnia cui parent: cujus nos spiritus implet:</l>
<l>O sancte, o clemens! o nobis rexque, paterque!</l>
<l>Tempus erit (nec enim frustra sperare jubemur)</l>
<l>Tempus erit, quo solius tua magna potestas</l>
<l>Diffundet sese terras vulgata per omnes:</l>
<l>Tum, quotquot late reges nascensve cadensve</l>
<l>Sol videt, et quotquot populos maris ambit arena,</l>
<l>Te solum cernent animo, tibi munera soli</l>
<l>Inviolata ferent, soli tibi templa dicabunt;</l>
<l>Exploso hoc superum populo, quos aurea spuma,</l>
<l>Argentive nitor servavit, et intulit aris,</l>
<l>Ne fierent postes, calcandave limina plebi.</l>
<l>Diffringetur opus, scalpro aut incude creatum,</l>
<l>In quo divinum nihil est, nisi quod dedit error.</l>
<l>Nam quod opus tandem fabrilia numina caelo</l>
<l>Asserit, et regno tanto dat rite potiri?</l>
<l>Tu, noster, tu solus agis? tu perficis unus,</l>
<l>Quidquid magnificum splendet, prodestve salubre</l>
<l>Tu reges populis, pluviam tu dividis herbae:</l>
<l>Illi nec domnios regnis, neque commoda terris</l>
<l>Curare assueti, peragunt sola otia segnes.</l>
<l>Tu, siquid Cores turbavit, siquid Abiron,</l>
<l>Seditione potens: judex discedere terram,</l>
<l>Atque nefas haurire jubes, Aarone probato.</l>
<l>Tu vindex Ezechiae, regnique gementis,</l>
<l>Bella secas, delens una tot millia nocte.</l>
<l>Illis cuncta jacent: jus nullum, nulla tuendi</l>
<l>Aut vis, aut ratio: levis et sine nomine coetus</l>
<l>Non mage regna juvat, quam quae per inane volatu</l>
<l>Incerto temere cornicum turba vagatur.</l>
<pb id='s030' n='26'/>
<l>Si forte ignito vincant incendia fano,</l>
<l>Eripiet mystas celeris fuga: Belus, acernis</l>
<l>Partrabibus, flammae sortem experietur eandem,</l>
<l>Communisque cinis fumantem augebit acervum.</l>
<l>Sed neque, si regis tumidi gravis ira minetur</l>
<l>Perniciem, bellumve fremat circum atria, quisquam</l>
<l>Sentiet esse deum: cedet regique, ducique,</l>
<l>Postremo cedet cacularum, et victus abibit.</l>
<l>Si visum est furi truncum spoliare superbum,</l>
<l>Si grassatorum cupiit deterrimus aurum,</l>
<l>Mygdoniove nitens quaesivit marmore signum,</l>
<l>Fortior invadit: neque telum acuisse cruentum</l>
<l>Hic opus est: nudus dextra superabit inermi.</l>
<l>Intrepidus fulvo donaria fusa metallo</l>
<l>Argentumque rapit latro, neque ditia cocco</l>
<l>Vellera parjetibus, quin corpore numinis ipso</l>
<l>Cessat diripere, imbellis nil fulmina dextrae,</l>
<l>Nil veritus frontis rugas: impune paratas</l>
<l>Tollit opes, vacua linquens in sede penates.</l>
<l>Vos ego praetulerim, claro qui nomine reges</l>
<l>Impletis terrarum oras, populosque trementes</l>
<l>Concutitis, tecti castris, densaque phalange.</l>
<l>Vos quoque stipitibus summa in statione locatis</l>
<l>Antefero, specie licet haud illustria vasa,</l>
<l>Commoda quae vitae, domini quae lucra juvatis,</l>
<l>Quae laudans ostentat herus, quae praedicat hospes.</l>
<l>Denique tu potior, commissae janua custos</l>
<l>Fida domus, non ante seram vectesque resolvens,</l>
<l>Quam dominis placuit venienti pandere limen.</l>
</lg>
</div3>
<pb id='s031' n='27'/>
<div3 id='WeCA.01.01.14' n='14' type='section'>
<p><q> <note>54</note> Etenim cum inciderit ignis in domum deorum ligneorum, argenteorum, et aureorum: sacerdotes quidem ipsorum fugient, et liberabuntur: ipsi vero sicut trabes in medio comburentur.</q></p>
<p><q> <note>55</note> Regi autem, et bello non resistent. Quomodo ergo aestimandum est, aut recipiendum, quia dii sunt?</q></p>
<p><q> <note>56</note> Non a furibus, neque a latronibus se liberabunt dii lignei, et lapidei, et inaurati, et inargentati: quibus hi, qui fortiores sunt,</q></p>
<p><q> <note>57</note> Aurum, et argentum, et vestimentum, quo operti sunt, auferent illis, et abibunt: nec sibi auxilium ferent.</q></p>
<p><q> <note>58</note> Itaque melius est esse regem, ostentantem virtutem suam; aut vas in domo utile, in quo gloriabitur, qui possidet illud; vel ostium in domo, quod custodit, quae in ipsa sunt, quam falsi dii.</q></p>
<pb id='s032' n='28'/>
<p><q> <note>59</note> Sol quidem, et luna, ac sidera, cum sint splendida, et emissa ad utilitatem, obaudiunt.</q></p>
<p><q> <note>60</note> Similiter et fulgur cum apparuerit, perspicuum est: idipsum autem et spiritus in omni regione spirat.</q></p>
<p><q> <note>61</note> Et nubes, quibus cum imperatum fuerit a Deo perambulare universum orbem, perficiunt quod imperatum est eis.</q></p>
<p><q> <note>62</note> Ignis etiam missu desuper, ut consumat montes, et sylvas, facit quod praeceptum est ei. Haec autem neque speciebus, neque virtutibus uni eorum similia sunt.</q></p>
</div3>
<pb id='s033' n='29'/>
<div3 id='WeCA.01.01.15' n='15' type='section'>
<lg>
<l>At vos o quanto praecellitis intervallo,</l>
<l>Sidera, flammifero quae conditor addidit axi,</l>
<l>Auree sol, solisque soror, spes altera luna,</l>
<l>Et radiis certans stellarum exercitus omnis,</l>
<l>Edoctae servare vices, certosque meatus,</l>
<l>Legibus immotis usum et commericia mundi,</l>
<l>Qua manus Artificis signat, ratione tuentes.</l>
<l>Nec temere fulgur discussa nube relucet:</l>
<l>Aeterni peragit mandata severa Tonantis,</l>
<l>Mortalesque monet, ne degant fulmine digni.</l>
<l>Quid levius vento? nunquam tamen Eurus ab ortu,</l>
<l>Nunquam ex adverso Zephyrus consurgit dIberis,</l>
<l>Non Auster glomerat nubes, Aquilone fugandas,</l>
<l>Ni rerum Dominus jussas laxarit habenas.</l>
<l>Quid magis est varium, quid nube fugacius alta?</l>
<l>Illa tamen non ante volat, sparsura per orbem</l>
<l>Aut laetas segeti pluvias, aut fulminis iras,</l>
<l>Seu madidis nivibus tellurem prompta fovere,</l>
<l>Seu spiessa flavam populari grandine messem:</l>
<l>Quam summum ciet imperium, tenuemque ministram</l>
<l>In partes mittit varias DEUS auctor et auspex.</l>
<l>Flamma trisulca ruit, cum providus imperat ultor,</l>
<l>Dejiciens juga scissa, ferensve incendia sylvis.</l>
<l>Fare age, vanorum quis turpia signa deorum</l>
<l>Aequus contulerit judex? ubi forma decusque</l>
<l>Par caeli spatiis, pictis vel sole, vel astris;</l>
<l>Aut nubi elatae, varios cum mille colores</l>
<l>Combibit, et populis spectacula lucida praebet?</l>
<pb id='s034' n='30'/>
<l>Vis ubi vastatrix, qua fulmen ab axe rotatur,</l>
<l>Aut qua tecta vehit Boreas, et dividit ornos?</l>
<l>Res est summa DEUS: DEUS est suprema potestas;</l>
<l>Idem auctor legum, et custos; qui praemia dignis,</l>
<l>Qui justam sceleri poenam decernit et aequat;</l>
<l>Adjutorque operum, casusque levamen acerbi;</l>
<l>Cunctorum fons et pelagus sine fine bonorum.</l>
<l>Tune deos unquam regnare fatebere sanus,</l>
<l>Queis neque judicium, neque sunt sua praemia laudi,</l>
<l>Nil vetitum, nil multatum, non provida cura,</l>
<l>Non nostro auxilium, non spes, donumque labori?</l>
<l>Terrarum has aeces; haec purgamenta cavernae</l>
<l>Tartareae metues, caeli o certissima cura,</l>
<l>Gens mea? nam nec quo noceant tibi, suppetit illis;</l>
<l>Nec si suppeteret, sinat hoc, qui cuncta gubernat,</l>
<l>Et conjuratos gaudet tibi mittere Divos.</l>
<l>Hos sibi concilient reges populique precantes,</l>
<l>Non Belum, Belique tribum, quae dextra sinistris,</l>
<l>Alba atris nullo didicit secernere sensu,</l>
<l>Tamque favet nulli, quam non succenset et odit.</l>
<l>Non illi jus in caelum, dirosque cometas,</l>
<l>Queis promptam intentent populis trepidantibus iram:</l>
<l>Non signis unquam aeriis terrentve, docentve</l>
</lg>
</div3>
<pb id='s035' n='31'/>
<div3 id='WeCA.01.01.16' n='16' type='section'>
<p><q> <note>63</note> Unde neque existimandum est, neque dicendum, illos esse deos, quando non possunt neque judicium judicare, neque quidquam facere hominibus.</q></p>
<p><q> <note>64</note> Scientes itaque, quia non sunt dii, ne ergo timueritis eos.</q></p>
<p><q> <note>65</note> Neque enim regibus maledicent, neque benedicent.</q></p>
<p><q> <note>66</note> Signa etiam in caelo gentibus non ostendunt, neque ut sol lucebunt, neque illuminabunt ut luna.</q></p>
<pb id='s036' n='32'/>
<p><q> <note>67</note> Bestiae meliores sunt illis, quae possunt fugere sub tectum, ac prodesse sibi.</q></p>
<p><q> <note>68</note> Nullo itaque modo nobis est manifestum, quia sunt dii: propter quod ne timeatis eos.</q></p>
<p><q> <note>69</note> Nam sicut in cucumerario formido nihil custodit: ita sunt dii illorum lignei, et argentei, et inaurati.</q></p>
<p><q> <note>70</note> Eodem modo et in horto spina alba, supra quam omnis avis sedet. Similiter et mortuo, projecto in tenebris, similes sunt dii illorum lignei, et inaurati, et inargentati.</q></p>
</div3>
<pb id='s037' n='33'/>
<div3 id='WeCA.01.01.17' n='17' type='section'>
<lg>
<l>Numina, non solem radiis vincentibus aurum,</l>
<l>Non blando aequiparant nocturnum lumine sidus.</l>
<l>Quid caelum dico? pecorum tardissima praestant,</l>
<l>Conscia quae stabuli, seu instat ab hoste periculm,</l>
<l>Seu subitos imbres effudit aquosus Orion,</l>
<l>Festinant ad tecta fugam, et sua commoda norunt.</l>
<l>Quid superest igitur votivo sanguine dignum,</l>
<l>Suavibus aut Arabum granis, sacraque lucerna?</l>
<l>Excussum est numen: quid, quod vereamur, habemus?</l>
<l>Caecus uti follis, qui stramine fartus in hortos</l>
<l>Agrestes tutatur opes, dum missile telum,</l>
<l>Ac hominis speciem passer fugit inscius artis:</l>
<l>Cum videt immotum, temnit, laetosque sodales</l>
<l>Evocat in praedam: dapibus pascuntur opimis.</l>
<l>Arte laboratam quercum, rutilansve metallum</l>
<l>Ignari horrescunt, at mox immobile rident.</l>
<l>Virgulti similes dii sunt, quod sepibus horti</l>
<l>Intextum non ulla timet pressisse volucris:</l>
<l>Et vero insistens cur spinam caverit albam?</l>
<l>Corporis exanimi similes, quod honore sepulcri</l>
<l>Fraudatum, in tenebris vermi siruique relictum est.</l>
<pb id='s038' n='34'/>
<l>Purpura nam primum, radiataque murice vestis</l>
<l>Aetatem ac tineas sentit, neque profuit artus</l>
<l>Exornasse dei: mox ipsos transit in artus</l>
<l>Triste malum miseris, exesaque gloria nutat,</l>
<l>Postremoque cadit, probro tumulanda profundo</l>
<l>Vulgi illudentis, cultum excipiente cachinno.</l>
<l>Tu, genus Ifaaci, suprema haec percipe dicta</l>
<l>Helciadae, penitusque hauri: qui Numine vero</l>
<l>Munitus, simulacra fugit stygis eruta fundo,</l>
<l>Sanctae legis amans, et fidus cultor honesti,</l>
<l>Nobilior vivit diis omnibus atque deabus,</l>
<l>Nec probri metuens, vero tolletur honore.</l>
</lg>
</div3>
<pb id='s039' n='35'/>
<div3 id='WeCA.01.01.18' n='18' type='section'>
<p><q> <note>71</note> A purpura quoque et murice, quae supra illos tineant, scietis itaque, quia non sunt dii. Ipsi etiam postremo comeduntur, et erunt opprobrium in regione.</q></p>
<p><q> <note>72</note> Melior est homo justus, qui non habet simulacra: nam erit longe ab opprobriis.</q></p>
</div3>
</div2>
<pb id='s040' n='36'/>
<div2 id='WeCA.01.02' n='2' type='poem'>
<head>II. GODEFREDI <note>Fuit hic Godefredus, non Bullionius, Hierosolymae deinde Rex, sed Godefredus seu Geofridus a Turre, Nobilis Lemovicensis, qui cum Bullionio ceterisque Principibus sociis Hierosolymam expugnarunt.</note> LEO, SPECTACULUM.</head>
<lg>
<l>Cum sacri late belli justissimus ardor</l>
<l>Ferveret in Syria, Godefredus forte suorum</l>
<l>Stipatus cuneo, terrarum ignota petebat,</l>
<l>Sylvarum explorans latebras, vallesque reductas.</l>
<l>Auditur clamor, commotique ira leonis</l>
<l>De medio saltu caelumque nemusque remugit:</l>
<l>Nec sonitus vincentis erat, trepidosque fugantis;</l>
<l>Sed luctantis, anhelantisque, et jam prope victi.</l>
<l>Terrentur comites, nec se committere tanto</l>
<l>Vult quisquam aut ultro caput objectare periclo.</l>
<l>Ergo heros sese, quo vox insueta vocabat,</l>
<l>Incomitatus agit, certusque ea visere monstra.</l>
<l>Ut ventum in nemus interius, videt ille leonem,</l>
<l>Torva tuentem oculis, resupinum corpore toto,</l>
<l>Et pugnam pro vita ac libertate cientem:</l>
<l>Quem dirus serpens immani mole tenebat,</l>
<l>Bis medium amplexus, bis torta volumina collo</l>
<l>Circumdans, promptamque intentans undique mortem.</l>
<pb id='s041' n='37'/>
<l>Ille simul pedibus tendit divellere nexus</l>
<l>Vinclorum ingentes, et pugnat verbere caudae,</l>
<l>Et rictu prensat nequicquam et dentibus hostem,</l>
<l>Connixusque premit tota se mole volutans,</l>
<l>Si valeat nodos laxare aut frangere vires,</l>
<l>Perfusus sanieque jubas, atroque veneno.</l>
<l>At serpens vasto membrorum pondere pressus,</l>
<l>Postiquam consuetos dolor auxit et ira furores,</l>
<l>Sibilat, et collum suffusus felle virenti,</l>
<l>Sanguineos oculos circumfert undique venans,</l>
<l>Qua feriat, linguisque tribus sine fine coruscat.</l>
<l>Jamque ruens infert dentem, nec differatictum,</l>
<l>Ni fulgens gladio Godefredi dextra resistat:</l>
<l>Illum etenim accelerantem, adversoque ense minantem</l>
<l>Ut primum vidit serpens conterritus haesit,</l>
<l>Quem potius petat incensus, quem vulneret hostem.</l>
<l>Heros magnanimum cupidus servare leonem,</l>
<l>Sublata modice dextra sic temperat ensem,</l>
<l>Serpentem ut solum absumat, spirasque resolvat.</l>
<l>At Leo jam liber letoque ereptus iniquo,</l>
<l>Exilit exclamans assertroremque salutat.</l>
<l>Oblitus fastum veterem, ignarusque nocendi</l>
<l>Accurrit, dominique pedes allambere gaudet:</l>
<l>Nec modo per sylvas fidus comitatur euntem,</l>
<l>Sed mediis etiam castris sectator adhaeret,</l>
<l>Nec turbae pavet occursu, strepitumque fremetum</l>
<l>Fert placidus nulli nec dente, nec ungue timedus.</l>
<l>Cum tandem reditus misso jam Marte paratur,</l>
<pb id='s042' n='38'/>
<l>Desertaque Asia patrios stat visere portus:</l>
<l>Tum quoque cum domino pelagi petere alta parabat</l>
<l>Bellua, nec terrent undae aut insueta viarum.</l>
<l>At cautus nimium, navem qui rector agebat,</l>
<l>Excludit damni metuens de puppe leonem,</l>
<l>Et propere jubet a terra convellere funem.</l>
<l>Provehitur portu navis, quam bellua cernens</l>
<l>Auferri magis atque magis, dominumque per undas</l>
<l>Aufugere, et solam medio se littore linqui,</l>
<l>Infremit, et celeri se librat in aequora saltu.</l>
<l>Ad dominum tendit, spernens fluctusque necemque,</l>
<l>Et clamans pariter, pariter per maxima Nerei</l>
<l>Stagna viam scindens, proram sectatur euntem.</l>
<l>Illa volat rapide, ventis impulsa secundis:</l>
<l>Non tamen idcirco desperat bellua; totis</l>
<l>Incita viribus urget iter, Iongeque relicta</l>
<l>Prosequitur tamen, et propulsat pectore fluctus:</l>
<l>Insueto dum tandem exhausta labore fatiscit,</l>
<l>Et jam vix solo pontum supereminet armo,</l>
<l>Jam solus superat vertex, quem terque quaterque</l>
<l>Excutere adnixa incassum, devincitur undis.</l>
<l>Supremo in gemitu lassum et jam morte gravatum</l>
<l>Extollit caput e pelago, navemque requirit</l>
<l>Luminibus fractis, herois et ora tueri</l>
<l>Postremum cupit: at spe frustratus, in alto</l>
<l>Magnanimam heu insons ponit leo gurgite vitam,</l>
<l>Aeternum fidei gratique exemplar amoris.</l>
</lg>
</div2>
<pb id='s043' n='39'/>
<div2 id='WeCA.01.03' n='3' type='poem'>
<head>III. RUSSORUM FONS CASTALIUS, METAMORPHOSIS.</head>
<lg>
<l>Rus erat, Arctois qua Moscua regnat in arvis,</l>
<l>Rus erat, ostentans duras circum undique quercus,</l>
<l>Quas praepingue solum celsas educit in auras.</l>
<l>Huc tendens ex urbe frequens properabat Alexis,</l>
<l>Gloria Russiadum, pulcherrimus unus Alexis;</l>
<l>Sed nunc tristitia languens, et vulnere caeco.</l>
<l>Humanos refugit coetus; dulcesque soldales,</l>
<l>Laetitiamque, jocosque, et gaudia cuncta perosus,</l>
<l>Mutum solus agrum, solus querceta revisit.</l>
<l>Hic juvat arcano frenos laxare dolori,</l>
<l>Et procul a sociis questus effundere acerbos.</l>
<l>Urit amor puerum, stimulisque immanibus urget</l>
<l>Pectus inexpertum, nequedum tam tristia passum.</l>
<l>Non illum Kirilea tenet, non quae altera Moscos</l>
<l>Forma trahit juvenes, multosque Nariscis inescat.</l>
<l>Ille puellares nunquam dignatus amores,</l>
<l>Fulgentes oculos et lucida spreverat ora:</l>
<l>Cum subiit gelidum pectus, quem fugerat, ardor,</l>
<l>Et novus ignis habet neque adhuc auditus Alexin.</l>
<l>Tempus erat, sacram quo nondum Russe Pocsin</l>
<pb id='s044' n='40'/>
<l>Audieras, nec fama rudes pervenerat aures:</l>
<l>Tum primum tenuis rumor divina ferebat</l>
<l>Pieridum studia, et tacito narrata susurro</l>
<l>Moscorum laudes desideriumque ciebant</l>
<l>Carmina, per reliquas late florentia gentes.</l>
<l>Audiit hoc puer, et subito correptus amore,</l>
<l>Noctes atque dies Musas almamque Poesin</l>
<l>Volvebat versans, et quae non norat, amabat.</l>
<l>Castaliae fons mirus aquae, gurgesque poetas</l>
<l>Efficiens haustu, menti admirantis inhaeret.</l>
<l>Quidquid agat, quocunque pedes animumve reflectat,</l>
<l>Ante oculos semper divini fontis imago est;</l>
<l>Fontem amat exemploque novo succenditur undis.</l>
<l>Jamque adeo penitis perceperat ossibus ignes,</l>
<l>Atque malo laetus, nutribat et ipse fovebat</l>
<l>Pulcrum animi vulnus: gemituque, gravique querela,</l>
<l>Saepe etiam lacrymis dura est quaesita voluptas.</l>
<l>Arboribus quoties saevum testatus amorem,</l>
<l>O rigidae quercus! fletu clamabat oborto,</l>
<l>O rigidae quercus! non vos miserescit Alexis?</l>
<l>Dicite, post vestrae longissima tempora vitae,</l>
<l>Dicite, nunquando talem vidistis amantem?</l>
<l>Me solum, me fata sibi .... vocemque resorbet.</l>
<l>Saepe etiam incidit Musarum nomina truncis</l>
<l>Aesculeis, Divasque absens in vota vocavit.</l>
<l>At quoties rivi manantes aspicit undas,</l>
<l>Pegasei meminit laticis, geminatque furorem</l>
<l>Multa putans, ultroque sitim malesanaque vota</l>
<l>Incitat imprudens: sed quis prudenter amavit?</l>
<pb id='s045' n='41'/>
<l>Fugerat ore color: macies jam corpore toto,</l>
<l>Expresso in lacrymas succo, tenuaverat artus:</l>
<l>Abstinet et dapibus: potum desiderat unum,</l>
<l>Quem fortuna negat: peragunt suspiria vitam.</l>
<l>Viribus absumptis, vix jam vel lingua movetur:</l>
<l>Vixi, inquit: durus miserum fastidit Apollo,</l>
<l>Atque infesta meam statuerunt Numina mortem.</l>
<l>Attamen, o siqua est pietas morientis Alexis,</l>
<l>Unum hoc Aoniae precor indulgete Sorores!</l>
<l>Divino quoniam spretum me fonte potiri</l>
<l>Non sinitis, saltem haec habeam solatia fati,</l>
<l>Russia post mortem ut nostram mutata Poesin</l>
<l>Hauriat, et vestris plenam se proluat undis.</l>
<l>Dixit, et obticuit. Voto miseratus Apollo</l>
<l>Annuit, et Musae superarunt verba precantis.</l>
<l>Fletibus assiduis torpens se dedit Alexis,</l>
<l>Donec inexpletum lacrymans prae fontis amore</l>
<l>Fit fons ipse novus, sensimque liquescit in undas.</l>
<l>Scissis paulatim venis pro sanguine lympha</l>
<l>Profluit: in lymphas abeunt crinesque fluentes,</l>
<l>Et digiti, et longo tabentia lumina fletu,</l>
<l>Visceraque, et lentis exesi luctibus artus.</l>
<l>Denique de pulcro nil jam spectatur Alexi,</l>
<l>Rivulus est, laetoque invitat murmure Russos,</l>
<l>Insolitas haurire novo de gurgite flammas:</l>
<l>Nam fluere haud passae fontem vulgaribus undis</l>
<l>Thespiades Musae, succo meliore replerunt.</l>
<l>Qui fuerat pueri, nunc fonti est proprius ardor:</l>
<l>Munere Divarum fons effervescit, et acrem</l>
<l>Fundit Aquam, Vitae quam plebs cognomine donat.</l>
<pb id='s046' n='42'/>
<l>Venae dona novae mox vini spiritus ardens</l>
<l>Russiacas late coepit vulgare per urbes:</l>
<l>Indigenas avidos perfundit nectare vivo,</l>
<l>Lentaque Pieriis incendit pectora flammis,</l>
<l>Russorum fons Castalius nunc factus Alexis.</l>
</lg>
</div2>
<div2 id='WeCA.01.04' n='4' type='poem'>
<head>IV. MORTIS PANEGYRICUS.</head>
<lg>
<l>Te quoque carminibus nostris, Mors ultima rerum,</l>
<l>Commemorare juvat, meritaque extollere laude:</l>
<l>Vimque, potestatemque tuam, praeclaraque lucra,</l>
<l>Vulgoque ignotas dotes stat prodere cantu.</l>
<l>Vis tibi suprema est: tibi se diademata regum</l>
<l>Submittunt, laurique ducum fascesque, togaeque,</l>
<l>Splendentesque stolae, vittaeque, sacerque tiaras.</l>
<l>Quo tu cunque vibras dextram falcemque potentem,</l>
<l>Quem tu cunque citas, nemo se subtrahit unquam:</l>
<l>Audiet et siquem tellus extrema refuso</l>
<l>Submovet Oceano, atque ultra Japonesque Sinasque</l>
<l>Quodcunque est hominum, imperio se subdere falcis</l>
<pb id='s047' n='43'/>
<l>Cogitur, haud potes hanc alienae immittere messi:</l>
<l>Tu mundi es domina, et regum regina perennis,</l>
<l>Non te murorum pinnae, non ferrea claustra,</l>
<l>Non mille armatis arcet te Lupara dextris:</l>
<l>Ingrederis, dictasque abitum; parere necesse est.</l>
<l>Nec tua, quo saepe est regnantum invisa potestas</l>
<l>Crimine, inaequali pendit sua pondera libra:</l>
<l>Es cunctis eadem: nullo discrimine habetur</l>
<l>Tros Rutulusque tibi, par est tibi summus et imus.</l>
<l>Quid quod inaequales pridem, dum vita manebat,</l>
<l>Aequantur per te? Saepe haec nos cura remordet,</l>
<l>Cedere cur homines homini cogamur, et infra</l>
<l>Stare alios pressi, fortuna opibusve potentes.</l>
<l>At cum tu, Regina, feris, sublata querela est;</l>
<l>Niljam Irus distat Codro; Mariique, Jugurthaeque</l>
<l>Aequa sorte tacent; color ac odor unus utrisque est,</l>
<l>Et pariter victor victusque jacere jubentur.</l>
<l>Quantumvis ornet reges, inque astra minetur</l>
<l>Barbara pyramidum moles, frigensve cadaver</l>
<l>Marmoribus celent immania mausolea:</l>
<l>Sint solidata licet, medicataque corpora succis,</l>
<l>Balsamaque in seros conservent membra nepotes:</l>
<l>Est mutum, nec habet quidquam vitale cadver,</l>
<l>Nec magis hoc fuco specieque juvatur inani,</l>
<l>Quam quod seu vili flamma, seu tabe solutum</l>
<pb id='s048' n='44'/>
<l>Tu mihi, Mors, animos addis, tu pectus obarmas:</l>
<l>Tu, siquem casum fortuna intentat acerbum,</l>
<l>Aut me siqua dehinc circumstant forte pericla,</l>
<l>Spernere cuncta doces, et lenes ducere somnos.</l>
<l>Sie etenim pensans animo mecum ista revolvo,</l>
<l>Cum video nervos, cum vincula, flagra, catastas:</l>
<l>At moriar. si me morbi, si vulnera terrent:</l>
<l>At moriar. si paupertas mihi dura minetur,</l>
<l>Si mendax famam tingat mihi lingua veneno:</l>
<l>At moriar. si me curae, molesque laborum</l>
<l>Obruat: at moriar citius si denique mortem</l>
<l>Accersant vel fata mihi, vel perfidus hostis:</l>
<l>At moriar sernel: an cuiquam fata altera restant?</l>
<l>Dulce mori miseris. O stultae pectora plebis!</l>
<l>Horrificam mihi vos, miseram vos dicere mortem?</l>
<l>Nec miseros nos esse sinit: medicina malorum est,</l>
<l>Aerumnasque omnes adimit mortalibus aegris.</l>
<l>Illa senes gelidos, et vix jam membra trahentes,</l>
<l>Extrahit in lucem, atque effoetos corrigit annos.</l>
<l>Illa vocans puerum, condit miserata sepulcro,</l>
<l>Ne per inexpertum cogatur currere callem,</l>
<l>Heu durum per iter! praevertique aspera vitae,</l>
<l>Et gemitus tot, cum tot fletibus, et lamentis.</l>
<l>O mitis Lachesis, bona Diva, bonaeque Sorores,</l>
<l>Quam vere Ausonii Pareas dixere vocantes!</l>
<l>Parcunt, non violant; parcunt dum fila recidunt:</l>
<l>Parcunt, dum miserae subducunt denique vitae,</l>
<l>Jactatosque diu pelago saevisque procellis</l>
<pb id='s049' n='45'/>
<l>Seducunt portum in tacitum, tutamque quietem.</l>
<l>Quam bene celabor, quam molliter ossa recumbent,</l>
<l>Cum me pallida Mors vitae subtraxerit arctae,</l>
<l>Extra omnes casus cum frigida me teget umbra!</l>
<l>Nunc aestus mille, et ventorum mille furores:</l>
<l>Tum demum placida compostus pace jacebo.</l>
<l>Mors nostris, Mors o statio certissima rebus!</l>
<l>Cunctorum cunctis tu denique meta laborum,</l>
<l>Tu multis curarum aerumnarumque levamen,</l>
<l>Non paucis etiam votum es: tu temporis olim</l>
<l>Effringis spatia, et campo das ire patenti,</l>
<l>Aeternos annorum orbes et secula pandens,</l>
<l>Eductosque animos emittens carcere caeco.</l>
</lg>
<p><hi rend='italic'><q>Alcidamus quidam rhetor antiquus, inprimis nobilis, scripsit etiam laudationem mortis, quae constat ex enumeratione malorum humanorum.</q></hi></p>
<p>Cicero QQ. Tuscul. L. I.</p>
</div2>
<pb id='s050' n='46'/>
<div2 id='WeCA.01.05' n='5' type='poem'>
<head>V. IDMON, ECLOGA.</head>
<p>[<q>Amantium irae amoris integratio est.</q>] <hi rend='italic'>Terentius, Andr. Act. 3 scen. 3.</hi> Ostenditur, Morbum animi alium alio non sanari.</p>
<lg>
<l>Moerin plus oculis fidus dilexerat Idmon,</l>
<l>Formosum Moerin formosi ruris alumnum:</l>
<l>Et nunc sylvestri juvenem recrearat avena,</l>
<l>Munera nunc tulerat, verbis testatus amorem.</l>
<l>Cum tepidi soles sparsissent floribus agros,</l>
<l>Vernaque mulcerent Zephyrorum flamina terram:</l>
<l>Ingratus Moeris, quas primo e flore corollas</l>
<l>Texuerat, rubro donavit ferre Menalcae,</l>
<l>Idmonis oblitus, longique oblitus amoris.</l>
<l>Ille nihil juveni: nec enim dolor ipse sinebat,</l>
<l>Nec violatus amor, nec tanti injuria probri.</l>
<l>Tantum inter celsas, ignota cacumina, rupes</l>
<l>Cantabat miser, et solos explere dolores,</l>
<l>Pectoreque ex imo delere studebat amorem.</l>
<l>O ingrate puer (sic ille ad saxa canebat)</l>
<l>O puer ingrate, o nostri pertaese favoris!</l>
<l>Sic mihi respondes? sic verba et munera curas?</l>
<l>Posttam blanda, mihi quae plurima verba dedisti,</l>
<l>Post tot, perfide, spes, irasci denique cogis.</l>
<pb id='s051' n='47'/>
<l>Nec pecudes notam vocem, neque munera spernunt,</l>
<l>Et timidae cicurantur aves: saevumque leonem</l>
<l>Dicitur Autolycus secum duxisse magister,</l>
<l>Alliciens victu exiguo, plausuque jubarum.</l>
<l>Te neque tam multi domuerunt, Moeri, favores:</l>
<l>Et quae donavi, rapidus tulit omnia Caurus:</l>
<l>Duritiaque praeis pecudes, saevosque leones,</l>
<l>Instabilesque idem superas levitate volucres.</l>
<l>O quoties amens, umbra dapibusque relictis,</l>
<l>Torrida cum radiis medius sol ureret arva,</l>
<l>Ad tua me retuli dicturus tecta salutem?</l>
<l>O quoties sudore fluens, lassusque, et anhelans,</l>
<l>Vix tua deprendi tandem vestigia, Moeri?</l>
<l>O quoties ultro aeternum mihi gratus amorem</l>
<l>Gaudebas jurare, et dulcia reddere verba?</l>
<l>Sed nec te teneo, nec verba aut munera curo:</l>
<l>Non desunt alii, mea quos sibi dona reposcant:</l>
<l>Et mihi visus heri est, qui possit vincere Moerin,</l>
<l>Umbriferas inter corylos cum forte jaceret:</l>
<l>Et placuit visus, neque spernet munera durus,</l>
<l>Nec pro muneribus contemptum reddet acerbus.</l>
<l>O mihi cur tantos elegi sponte dolores?</l>
<l>Dives eram pecoris, lanaeque et lactis abundans:</l>
<l>Aestivos poteram radios lenire canendo,</l>
<l>Nec festivus Hylax me solum errare sinebat,</l>
<l>Qui domini vocem, numeros qui novit avenae.</l>
<l>Quis me sectari Moerin poenasque coegit?</l>
<l>Sed nunc, nunc animo libertas reddita nostro:</l>
<l>Exussi toto Moerin de pectore: totum,</l>
<pb id='s052' n='48'/>
<l>Jam meus et prudens, contemno oblitus amorem.</l>
<l>Non unquam similis fallat me deinde cupido,</l>
<l>Non teneat quisquam: satis est, quod fallere Moeris</l>
<l>Me potuit: nullo tentabor vulnere posthac.</l>
<l>Ille etiam valeat, quantumvis dignus amari,</l>
<l>Qui corylos inter placuit, semperque placebit.</l>
<l>At te, qui rapuit, rapiat, teneatque Menalcas:</l>
<l>Idmone postposito quoniam magis ille probatur.</l>
<l>Quanquam cur stupido cedam luteoque Menalcae?</l>
<l>Non illum metuam, justo si judice pugnem:</l>
<l>Purpureus te, Moeri, color speciesque fefellit;</l>
<l>Et fallat precor usque, dabis sic improbe poenas,</l>
<l>Et seros inter gemitus his rupibus olim</l>
<l>Narrabis lugens: fidum cur Idmona sprevi?</l>
<l>Namque opibus vincit, cantuque, et mente Menalcam.</l>
<l>Sed mihi nil tanti est: spernar, spernamque vicissim,</l>
<l>Rideboque preces. Neque te tamen, impie, laedam:</l>
<l>Alloquio tantum nostro, vultuque carebis.</l>
<l>Talia jactabat, malefido iratus amotri,</l>
<l>Cum Moeris sese accurrenstulit obvius ulrro.</l>
<l>Horrescit visu, trepidansque avertitur mon:</l>
<l>Et fugeret, sed nescio quae vis abdita gressum</l>
<l>Moliri vetat: irarum fervere tumultu</l>
<l>Se putat, ardescit renovato captus amore.</l>
<l>Diriguere pedes: contracta fronte resistit,</l>
<pb id='s053' n='49'/>
<l>Labra tument, silet os, oculi diversa tuentur.</l>
<l>Idmonis hoc viso pallore expalluit una</l>
<l>Cum gemitu Moeris: velut omnes agmine facto</l>
<l>Si pastor vidisset apes celerare volatum,</l>
<l>Praecipitique fuga sua gaudia ferre per auras,</l>
<l>Spemque rapi mellis, quae pars dulcissima vitae est.</l>
<l>Sic stupuit Moeris: culpae non conscius ulli,</l>
<l>Extimuit tamen, et coepit se dicere sontem.</l>
<l>Quem fugis, o semper meus, o dulcissime rerum?</l>
<l>Exclamat lacrymans: neque se jam continet Idmon,</l>
<l>Respicit, utque novo fletu videt ora madere</l>
<l>Candida, vindicta fruitur, poenaque nocentis.</l>
<l>Ille autem, quos me cogis perferre dolores?</l>
<l>Inquit, dum toto te pago atque omnibus agris</l>
<l>Vestigo solum lassus, nunc denique talem</l>
<l>Invenio? quis te misero mihi casus ademit?</l>
<l>Plexueram pulcro tibi primam vere corollam,</l>
<l>Floridulam, halantem: propero tibi pignus amoris</l>
<l>Ferre mei, cum me turbat sine fronte Menalcas,</l>
<l>Ille ruber, nostine? strabo malus ille Menalcas,</l>
<l>Et, mihi da, clamat, contextos ordine flores!</l>
<l>Indignor, munusque nego: nempe hoc feret Idmon,</l>
<l>Subjicit insultans; at non tamen hoc feret ille,</l>
<l>Quale cupis. simul invadit, quam viribus impar</l>
<l>Vix teneo, et lacerat media plus parte coronam.</l>
<l>Addit et usque minas, concerpere dona paratus,</l>
<l>Intentansque manus, cupido ni largiar ultro.</l>
<l>Quid facerem? dono invitus, quae laeserat ante.</l>
<pb id='s054' n='50'/>
<l>Et facilis jactura fuit, neque vertice dignus</l>
<l>Ille tuo cultus, post vim praedonis et ungues.</l>
<l>Altera nectetur melior. Sed tu quibus ardes</l>
<l>Motibus? aut quae res durum te concitat in me?</l>
<l>Ut plena oppositam sensit cum Cynthia nubem,</l>
<l>Lumen abest terris: at ventis nube fugata,</l>
<l>Lumen adest terris, dispellunturque tenebrae:</l>
<l>Sic Idmkon nullas sentit jam protinus iras,</l>
<l>Tam subito paucis absterso crimine verbis.</l>
<l>Te solum jam digna manet vindicta, Menacla!</l>
<l>At Moerin tanto mage nunc amplectitur Idmon,</l>
<l>A flabris boreae quanto est ardentior ignis. <gap desc='Greek word'/></l>
<l>Quisquis mederi vulneribus animi cupis,</l>
<l>Noli actus ira fervere, ut vulnus novum</l>
<l>Addas priori: sola te ratio juvet:</l>
<l>Non impetus, sed ratio dux tibi sit viae:</l>
<l>Haec sola te valere constanter jubet.</l>
</lg>
</div2>
<div2 id='WeCA.01.06' n='6' type='poem'>
<head>VI. SIMIUS TYPORUM IMITATOR, FABULA.</head>
<lg>
<l>Venerat ad Batavos Eoo puppis ab orbe,</l>
<l>Lecta ferens spolia, et longinqui munera caeli.</l>
<l>Simius haec inter captivis vincula lumbis,</l>
<pb id='s055' n='51'/>
<l>Humanosque pati didicit vultusque jocosque.</l>
<l>Ille novos dum mutat heros, Antverpia cepit</l>
<l>Docta pecus lepidum, et noti domus ampla Moreti.</l>
<l>Hic demum toto cum jam mansuescere coepit</l>
<l>Pectore, et humanos imitari Simius usus:</l>
<l>Moretus miseretur amans, et vincula rumpit,</l>
<l>Libertumque jubet per tecta hortumque vagari.</l>
<l>Paret ovans; novitque suas, et diligit aedes.</l>
<l>Cirumiens avido lustrat dum singula visu,</l>
<l>Illa tamen statio placuit magis omnibus una,</l>
<l>Qua praelo labor exiguo tot docta virorum,</l>
<l>Tot spargenda oris, immensa volumina tollit.</l>
<l>Aspicit ingenuas artes, quas maxima Pallas,</l>
<l>Ignarum miserata orbem mersumque tenebris,</l>
<l>Priscos Teutonidas docuit, squallentiaque alto</l>
<l>Secla situ docta jussit detergere dextra.</l>
<l>Incumbunt operi: pars muta elementa fatigat,</l>
<l>In certos fingenda sonos: quadrata tabella</l>
<l>Colligit innumeras, sermonum imitamina, formas.</l>
<l>Paris ubi continuo jam limite densa cohaeret</l>
<l>Litera, qua summos apices extantia tendunt</l>
<l>Aera, nigro tingunt, lympha Parnasside, succo.</l>
<l>Subjiciunt alii praelo, vocesque madentes</l>
<l>In purae cogunt aequor transire papyri.</l>
<l>Ut tamen in speculo, cum fida resultat imago,</l>
<l>Omnia spectanti similis, formamque, coloremque,</l>
<l>Et motus membrorum omnes; sed dextra sinistris</l>
<l>Contra respondent obversa, sinistraque dextris:</l>
<pb id='s056' n='52'/>
<l>Aemula sic doctum nulla non parte metallum</l>
<l>Charta refert, mutans sed dextra sinistraque transfert.</l>
<l>At non hos artis didicit penetrare recessus,</l>
<l>Cuncta licet spectans intento Simius ore:</l>
<l>Summa videt tantum, crassoque imitanda labore.</l>
<l>Sol rapido curru medium confecerat orbem,</l>
<l>Lassatsque peras requies et mensa vocarant:</l>
<l>Cum se Palladiae cupidus clam reddit arenae</l>
<l>Simius, et viso flagrat indulgere labori.</l>
<l>Proxima, quae doctam sperabat pagina lucem,</l>
<l>Aurea divini referebat carmina Flacci,</l>
<l>Quasque operis leges idem justunque canendi</l>
<l>Principium et fontem ventura in secula misit.</l>
<l>HUMANO CAPITI collum duntaxat equinum</l>
<l>Junxerat artificis labor: imperfecta manebat</l>
<l>Pars tabulae reliqua, et campus prostabat inanis.</l>
<l>Hanc operam Eous sibi protinus advena sumit,</l>
<l>Exultans animis, quoniam nunc viribus usus,</l>
<l>Nunc manibus rapidis: nunc, quidquid viderat, audet.</l>
<l>Nunc tabulam cupidus, nunc ille armaria spectat,</l>
<l>Quae divulsa libri servabant membra futuri.</l>
<l>Insiliens elementa rapit, qua casus, et error,</l>
<l>Insanusque imitandi ardor per devia ducit.</l>
<l>Hos loculos, jamque hos loculos omnemque pererrat</l>
<l>Undique cunctarum sedes, spoliatque notarum.</l>
<l>Heu qualis facies, qualique volumine digna</l>
<l>Prodit, Flacce pater! Varias inducere plumas</l>
<pb id='s057' n='53'/>
<l>Si cupiat pictor, collatis undique membris,</l>
<l>Omnia confundens, ut nec pes, nec caput uni</l>
<l>Reddatur formae: melior pingetur imago</l>
<l>Nunc tua, nunc vere velut aegri somnia vanae</l>
<l>Finguntur species, stultus quas miscuit error.</l>
<l>Haec ubi signa pecus tabulam congessit in unam,</l>
<l>Nec jam facundo spatium superesse metallo</l>
<l>Limitibus plenis videt: exilit, et nova prensat,</l>
<l>Successu gaudens stolido, instrumenta laboris,</l>
<l>Continuo informes fuscat sua sepia formas:</l>
<l>Charta super, praelumque gemit, demum exit in auras</l>
<l>Oppletum monstris folium, caecisque figuris.</l>
<l>Finierat: repetunt sublatis atria mensis</l>
<l>Moretus famulique alacres: quibus impiger ultro</l>
<l>Simius occurrit, dextra jactante tabellam,</l>
<l>Et crepitans folium, monstrum mirabile, laeva.</l>
<l>Obstupuit visu indignans Moretus, et arctis</l>
<l>Ite, ait, o famuli, palmasque innectite vinclis,</l>
<l>Et male conjuctis tergumque manusque nocentis,</l>
<l>Quas male tentavit, plectentes tundite formis:</l>
<l>Flamma dehinc meritas super ipso vertice stulti</l>
<l>In cinerem vertat chartas, NE TANGERE POSTHAC</l>
<l>NON INTELLECTAS imitator Simius ARTES</l>
<l>AUDEAT, ET NOBIS SPERET SE POSSE PLACERE.</l>
</lg>
</div2>
<pb id='s058' n='54'/>
<div2 id='WeCA.01.07' n='7' type='poem'>
<head>VII. INSULAE MARIANAE, FABULA. <note>Occasionem scribendo huic carmini praebuere Literae Cisalpinae, alibi etiam recusae, quarum auctor assirmare non dubitavit, in sua tantum patria linguam latinam vigere.</note></head>
<lg>
<l>Hinc procul Indorum distinguit plurima pontum</l>
<l>Insula: nuncpulcro Marianas nomine terras</l>
<l>Dicimus: ac quondam Latronum erat improba sedes.</l>
<l>Pauperior gens nulla fuit; tam curta supellex</l>
<l>In vitam servit miseris, solaque teguntur</l>
<l>Illuvie: irasci naturae posse putares.</l>
<l>Res nova! paupertas hic summa, superbia summa est.</l>
<l>Se solos homines sub toto vivere caelo,</l>
<l>Persuasum populo; vasto, se praeter, inani</l>
<l>Siqua usquam jaceat fortassis terra, teneri.</l>
<l>Talia censebant, cum tempestatibus acta</l>
<l>Littora prensavit tumidorum Hispana triremis.</l>
<l>Accurrunt nudi proceres, et littora complet</l>
<l>Stipatus populus: tenet admiratio cunctos.</l>
<pb id='s059' n='55'/>
<l>En aliam venisse ratem praegrandibus alis!</l>
<l>Arbore quam multa! quaeve haec simulacra ferentem?</l>
<l>Vicinas homini formas: sed forma latebat</l>
<l>Pleraque, nec certam membrorum nosse figuram</l>
<l>Vestis multa sinit. partem dubitatur in omnem.</l>
<l>Dum tanta inter se stupidi miracula versant,</l>
<l>Alteranavis adest: Batavos oneraria nautas</l>
<l>Vexerat, at ventis, et eadem urgente procella,</l>
<l>Lassam detorquens his proram adverterat oris.</l>
<l>Hic etiam nova monstra vident, et quo mage spectant,</l>
<l>Hoc mage deprendunt, quamvis abstaret amictus,</l>
<l>Humanos membrorum artus, palmasque, caputque,</l>
<l>Et similes simili demitti a poplite suras.</l>
<l>Veliades primus, cui indulgentior auram</l>
<l>Ingenii quamdam natura afflaverat auctor,</l>
<l>Quid dubitatis? ait: sunt, sunt humana propago!</l>
<l>Sic oculos, sic ora ferunt, corpusque, manusque.</l>
<l>Interea multus terrae se credere vector,</l>
<l>Ignotam cupidus gentem spectare plagamque.</l>
<l>Corpora dant saltu in littus, mixtique vagantur</l>
<l>Hispani Batavis: obtusis denique certa</l>
<l>Pectoribus tum facta fides, hominesque putarunt,</l>
<l>Quos gressuque, statuque pares, gestuque viderent,</l>
<l>Et sermone super: quamquam se barbara longe</l>
<l>Praefert turba viris, peregrinaque tegmina spernens</l>
<pb id='s060' n='56'/>
<l>Irridet, longisque indulget laeta cahinnis.</l>
<l>Incipiunt conferre gradum, si mutua verbis</l>
<l>Reddere verba queant: sed mentis nuncia dicta</l>
<l>In ventos abeunt; oculis manibusque loquuntur.</l>
<l>Fervidus ante omnes Hispana e gente Sacerdos,</l>
<l>Intenditque oculos, animumque per omnia volvit,</l>
<l>Multo cum gemitu, populos miseratus agrestes.</l>
<l>Ille et Veliaden donis et captat amicos</l>
<l>Veliadis, splendente vitro, ferroque sonoro</l>
<l>Mercatus primos mirantum cuncta favores.</l>
<l>Non intellecta, blanda tamen illice, lingua</l>
<l>Invitat praedam Christo caeloque futuram,</l>
<l>Veliaden sperans, illoque interprete linguae,</l>
<l>Si secum tranet pelagus, sensimque magistro,</l>
<l>Terrarum sitiens ingentia lucra novarum.</l>
<l>Ergo epulis etiam dignatus puppe sub ipsa</l>
<l>Sollicitat comi nutu, vultuque benigno.</l>
<l>Jamque dies, alterque dies mutarat olympum,</l>
<l>Cum trux Veliades, placido mollitus amore,</l>
<l>Sentit inexpertos, sibi quos ciet advena, motus</l>
<l>Speque oftentata ductus, multumque vocantis</l>
<l>In nvavim precibus flecti se denique passus,</l>
<l>Ingreditur, sterili patria sociisque relictis.</l>
<l>Hic ubi Veliades pelago decurrit aperto,</l>
<l>Mansuescit magis atque magis, vitaeque prioris</l>
<l>Barbariem sensim stupidam dediscere gaudet.</l>
<l>Ut leo Marmaricus, quem matris ab ubere raptum</l>
<l>Destinat Europae venator nobile munus,</l>
<l>Dum vehitur puppi, blandum spectare magistrum</l>
<pb id='s061' n='57'/>
<l>Discit, et humano mitescere denique cultu.</l>
<l>Moribus imbuitur nostris, et verba loquentum</l>
<l>Haurit Veliades, redditque interprete lingua.</l>
<l>Quin etiam sacram legem, formante magistro,</l>
<l>Barbarus assequitur, divina oracula Christi</l>
<l>Pectore miratus tacito: terraque potitus</l>
<l>Jam Tartessiaca, caelesti rite liquore</l>
<l>Tingitur, et sanctum nobiscum Numen adorat.</l>
<l>Sic ille Hispanas, socius famulusque magistri,</l>
<l>Circumiens urbes, cernit miracula magnae</l>
<l>Hispalis, et celsi regalia tecta Madriti</l>
<l>Attonitus, Regemque videt, Grandes que Ministros.</l>
<l>Civibus auxilium terrisque recentibus orat,</l>
<l>Et patitur voto, donis cumulatus amicis.</l>
<l>Romanas quoque suppetias exposcere visum:</l>
<l>Committunt iterum ponto se: visere portus</l>
<l>Jam datur Italiae: speciosas barbarus urbes,</l>
<l>Templaque magnifica, et pompam lustrare theatri</l>
<l>Gaudet, et hortorum, spectacula florida, formas.</l>
<l>Ultima Veliaden cepit rerum arbitra Roma:</l>
<l>Hic arces Procerum lustrat, delubraque Divum</l>
<l>Aurea, marmoreasque domos, Regemque Sacrorum:</l>
<l>Altior hic terris, caelum subiisse videtur.</l>
<l>Denique cum longe ventis iter omne remensus</l>
<l>Postaliquot segetes patrias remeasset ad oras:</l>
<l>Gratantes audit veteres amplexus amicos.</l>
<l>At cum sese oculis paupertas ruris egeni</l>
<l>Objicit invitis, et corpora nuda suorum,</l>
<l>Textaque viminibus magalia dedignatur:</l>
<pb id='s062' n='58'/>
<l>Atque illum denso circumstant agmine nigri,</l>
<l>Quae via, qui casus fuerint, ante omniaque illud,</l>
<l>Sintne homines alibi praeter se, quaerere certant.</l>
<l>Ast Indum, Europae memorem, pudor occupat ingens:</l>
<l>Barbariemque videns populi tam vana tumentis,</l>
<l>Nolite, exclamat, socii, von ducere solos:</l>
<l>Sunt, quos nescitis: sunt, sunst, quos esse negatis.</l>
<l>Vidi ego, tantarum doctus regione viarum,</l>
<l>Vidi ego, qui populi, quae regna urbesque supersint,</l>
<l>Quam variae cultu gentes, opulentia quanta,</l>
<l>Quae doctrina viris, qui splendor et usus in armis.</l>
<l>Singula persequitur memorans, et visa renarrat.</l>
<l>Ac tandem increpitans hoc facto fine quiescit:</l>
<l>Ite, mei cives, atque hunc dediscite fastum;</l>
<l>NE, DUM NOSTRA PLACENT, EXTRA NOS NULLA PUTMUS.</l>
</lg>
</div2>
<div2 id='WeCA.01.08' n='8' type='poem'>
<head>VIII. C. MUTIUS SCAEVOLA, SPECTACULUM.</head>
<lg>
<l>Ingemuit graviter deluso Mutius ictu,</l>
<l>Jam nimium gnarus, Porsenam a vulnere tutum,</l>
<pb id='s063' n='59'/>
<l>Et vires errasse suas. Nec jam altera spes est:</l>
<l>Obruitur numero, Thuscumque accedere Regem</l>
<l>Cogitur, extorto reus atque innoxius ense.</l>
<l>Jamque venit densa circum stipante caterva</l>
<l>Mutius, in quem oculos vibrans Porsena minaces</l>
<l>Occupat ipse prior: Vivit Rex Porsena, latro;</l>
<l>Tu propere nomen caussasque edissere facti.</l>
<l>Mutius haec contra: Roma est mihi patria, sanguis</l>
<l>Non humilis: <note>(a) <hi rend='italic'><q>C. Mutius adolescens nobilis</q></hi>, ait Liv. l. 2.</note> nomen quanquam nil dicere refert,</l>
<l>Mutius appellor. Nomen servile latronis,</l>
<l>Si miles latro, nihil est, quod ferre recusem:</l>
<l>Communis vox ista mihi tecumque tuisque.</l>
<l>Insidias struxi, Porsena, sed hostis in hostem:</l>
<l>Quod Regem petii, laudares tu quoque, judex,</l>
<l>Ni sceptrum gereres; laudaret Etruria tota,</l>
<l>Si Romana foret: nunc quod tormenta necemque</l>
<l>In caput hoc petitis, facitis, quod debita poscit</l>
<l>In Regem pietas, odiumque ac ardor in hostem.</l>
<l>Me caedes decuit: te, Rex, vindicta decebit:</l>
<l>Hoc tibi corpus habe, sed postquam morte piaro,</l>
<l>Quod me Romanum voluit natura Diique:</l>
<l>Tum, Rex, parce odiis, et amicum admitte sub umbris.</l>
<l>Fatus erat: Regi virtus haec tanta probari</l>
<l>Tum nondum poterat, fervebat pectoris imo</l>
<pb id='s064' n='60'/>
<l>Plaga recens, odit, metuitque odisse videri</l>
<l>Immeritum, quare has in voces asperat iram:</l>
<l>Huc tandem recidit violenta protervia plebis</l>
<l>Indomitae, post Regnum animam quoque Regibus aufert.</l>
<l>Tarquinium vobis Leges et Numina Regem</l>
<l>Legitimum dederant, vosmet populusque patresque</l>
<l>Lustris quinque ipsis <note>(b) <hi rend='italic'><q>L. Tarquinius Superbus regnavit annos V. et XX.</q></hi> Liv. l. I. extremo.</note> solio coluistis avito:</l>
<l>Nunc ubi vesanis petulantia perfida surgit</l>
<l>Excussisse jugum, subito nec justa potestas</l>
<l>Tarquinio, dominum quem fassi semper eratis,</l>
<l>Et vos momento perfractis legibus urbis,</l>
<l>Queis Reges vobis jussit Rexipse Quirinus,</l>
<l>Hoc vos antiquo jam jure repente soluti</l>
<l>Libera turba estis: Rex, Conjux Regia, Nati</l>
<l>Pelluntur solio, pelluntur moenibus ipsis,</l>
<l>Contempti, nudi, profugi, rerum omnium egeni:</l>
<l>Non famuli, non aurum illis, non tecta relicta:</l>
<l>Exilium Reges subeunt, hostemque rogati</l>
<l>Respondent cives. Haec gratia digna refertur</l>
<l>Tarquinio, hoc tandem victi meruere Sabini, <note>(c) De Sabinis acie victis Gabiisque <hi rend='italic'>sine ulla dimicatione</hi> receptis ibid. Livius. Tarquinii item ductu, ut testis est Florus l. 1 c. 7. <hi rend='italic'>Valida oppida in Latio capta sunt, Ardea, Ocriculum, Gabii, Suessa Pometia. Idem concepit animo eam amplitudinem Jovis Templi, quae digna Deum hominumque Rege, quae Rom. Imperio, quae ipsius etiam loci majestate esset.</hi> Liv. l. d. </note></l>
<pb id='s065' n='61'/>
<l>Hoc Gabii vobis sine ferro et sanguine capti,</l>
<l>Ardeaque, Ocriculumque, et adempta Suessa Latinis,</l>
<l>Amplaque Volscorum spolia, et circum undique plamae.</l>
<l>Hoc Capitolini Tarpeia in rupe merentur</l>
<l>Templa Jovis, vestra queis magnificentius urbe</l>
<l>Est nihil, aeterno moles celebranda stupore</l>
<l>Hunc fructum jam cuncta ferunt, ut vertice cano,</l>
<l>Et vestris curis cano, decussa corona</l>
<l>In vulgus redigat: postquam illo vindice crevit</l>
<l>Roma ferox, postquam monumentis aucta superbit,</l>
<l>Obsequiis Regis postquam immortalibus ula est,</l>
<l>Esse negat Regem. Quin, quo truculentius hosti</l>
<l>Nil faciat, dominum scelerati more latronis</l>
<l>Infami exilio damnat, tot nobile lauris</l>
<l>Proscribit caput, et quod tellus barbara nulla</l>
<l>Ausa unquam est, Romae Regem sua curia plectit.</l>
<l>Et quod inauditum crimen facinusque nefandum</l>
<l>Supplicium meriuit tantum? Lucretia passa,</l>
<l>Quod passae sunt mille aliae; juvenilis hic error,</l>
<l>Culpaque communis, privati injuria, Regum</l>
<l>Exposcit poenam, poenam, quam secula nulla</l>
<l>Viderunt; poenam, quae non subeunda nocenti</l>
<l>Duntaxat nato est, sed juxta utrique parenti,</l>
<l>Quamvis innocuo, quamvis tum sceptra tenenti.</l>
<l>Hac rerum facie non arma parare decebat:</l>
<l>Par erat immanem vestram parferre silendo</l>
<pb id='s066' n='62'/>
<l>Perfidiam, non auxilium praebere roganti,</l>
<l>Vindictam sceleri, spoliato reddere Regnum.</l>
<l>Corripui vero gladium, murosque rebelles</l>
<l>Vindice concussi bello: et juvere faventes</l>
<l>Diique Dcaeque omnes, Regno qui semper amici</l>
<l>Ipsi, immortales quamvis, Regemque Tonantem</l>
<l>Junonemque colunt; quorumque vicaria terris</l>
<l>Majestas Regum est, quos nec sine crimine quisquam,</l>
<l>Nec violet sine suppliciis iraque Deorum.</l>
<l>Hi vos exagitant, hi laeva sorte flagellant,</l>
<l>Tarquinioque adsunt, hi te quoque saeva parantem</l>
<l>Involvere dolo, et furtum repulere cruentum,</l>
<l>Cujus ni socios seriemque aperire latentem</l>
<l>Maturas ultro, pandes arcana coactus.</l>
<l>His instat pulso commotus Porsena Rege,</l>
<l>Exemplumque timens, si demere posse coronam</l>
<l>Spretis Principobus videat se vulgus inultum.</l>
<l>Mutius immoto sic percipit omnia vultu,</l>
<l>Ut Regis Regem credas, responsaque jussus</l>
<l>Reddere, magnanimo contra sic incipit ore:</l>
<l>Pro me pauca loquar; patriae, Rex inclyte, caussam</l>
<l>Suscipio: absolvet simplex narratio Romam.</l>
<l>Tarquinium Thusca stirpem de gente trahentrem</l>
<l>Thuscorum gladiis in pristina regna redire,</l>
<l>Dignum, magnificum, cunctis memorabile seclis</l>
<l>Est opus, et seri pergent narrare nepotes,</l>
<l>Magnanimum Regem validas armaste cohortes,</l>
<pb id='s067' n='63'/>
<l>Immenso sumptus, duros tolerasse labores,</l>
<l>Et saevis ultro caput objectasse periclis,</l>
<l>Non spe, non ulla ductum formidine, solo</l>
<l>Sed juris rectique, et amici orantis amore.</l>
<l>Laudibus his res una nocet, quod tanta parantur</l>
<l>Tarquinio, cujus si tu, Rex optime, mores,</l>
<l>Si vitam nosses, pepulisses primus ab urbe:</l>
<l>Nec modo regnantem, sed secum degere civem</l>
<l>Nemo ferat: solis fors castris possit amari.</l>
<l>Dum blandus venit, et supplex, habituque precantis,</l>
<l>Tarquinius non est: nos illum, Rex bone, soli</l>
<l>Vidimus, et prope ter denis toleravimus annis.</l>
<l>Vicimus haud raro: sed nostro sanguine, nostra</l>
<l>Parta manu palma est: illius turpia furta,</l>
<l>Fraudes <note>(d) <hi rend='italic'><q>Turnum Herdonium, quem inter Latinorum Proceres habebat infestissimum, oblato falso crimine insontem oppressit.</q></hi> Liv. 1. <hi rend='italic'><q>Gabios item minime arte Romana, fraude ac dolo aggressus est,</q></hi> ut loquitur idem lib. d.</note> mendaces, indignaque nomine nostro</l>
<l>Proditio nostris labem aspersere triumphis.</l>
<l>Splendida stant nobis Tarpeii templa Tonantis;</l>
<l>Aedilis, non Regis opus; mercedeque dignum,</l>
<l>Non sceptro: quim et manibus sunt condita plebis,</l>
<l>Et spoliis nostris, Volsca de gente receptis. <note>(e) Ita T. Liv. l. 1.</note></l>
<l>Hic illi tenuis meritorum splendor, at obstat</l>
<l>Nox nigra culparum, scelerumque exercitus ingens.</l>
<pb id='s068' n='64'/>
<l>Imperium rapuit: <note>(f) Neque enim ad jus Regni quidquam praeter vim habebat, ut qui neque populi jussu, neque auctoribus patribus regnaret. Ibid. quo loco pluribus narratur caedes Servii Tullii Regis.</note> non illum rite Quirites,</l>
<l>Non legere Patres; invasit praedo cruentus,</l>
<l>Non iniit Regnum: mactatur caede scelesta</l>
<l>Servius (infandum memoratu) Rexque socerque,</l>
<l>Sceptraque vi prendit latro, ceu debita dextrae</l>
<l>Praemia sacrilegae. Clemens, Rex Porsena, clemens</l>
<l>Roma fuit, quae non flammis, non usa securi,</l>
<l>Exilio leni culpam condonat atrocem.</l>
<l>Sed quid ego poenam memoro, nec crimina narro</l>
<l>Cuncta prius? Tenuit vi, quam vi ceperat urbem.</l>
<l>Et qualem demum populo se praebeat ille,</l>
<l>Qui natum ipse suum servili caedere fuste <note>(g) <hi rend='italic'><q>Neque enim filium suum verberare dubitavit.</q></hi> L. Florus l. 1 c. 7.</note></l>
<l>Non horret? cui mancipium fit Regia proles,</l>
<l>Quo civis queat esse loco? jumenta putavit,</l>
<l>Dum fossis, et quas pudor est proferre, cloacis <note>(h) <hi rend='italic'><q>Miseriaeque et labores plebis in fossas cloacasque exhauriendas demersae; Romanos homines, victores omnium circa populorum, opifices ac lapicidas pro bellatoribus factos.</q></hi> Liv. l. d.</note></l>
<l>Ducendis miseri consumpsit brachia civis;</l>
<l>Romanosque homines messis circum undique lauris</l>
<pb id='s069' n='65'/>
<l>Victores populorum, avidosque instare triumphis,</l>
<l>Fossores, fabros, lapicidas esse coegit,</l>
<l>Dextrasque imperiis dignas foetentibus antris</l>
<l>Demersit. Neque sic, Princeps aequissime, spretum</l>
<l>Credideris vulgus tantum: sensere Typrannum</l>
<l>Patricii, Patres, Equites, Numa, Romulus ipse:</l>
<l>Omnia vulgus erant, pede conculcata superbi.</l>
<l>Et Rex, et legum custos, proh Jupiter! ille</l>
<l>Sit nobis, leges urbis qui proruit omnes?</l>
<l>Qui mores urbis, regumque exempla priorum</l>
<l>Neglexit, spreitis patribus sanctoque Senatu <note>(i) <hi rend='italic'><q>Hic enim primus regum traditum a primoribus morem de omnibus Senatum consulendi solvit.</q></hi> Liv. l. d. ubi cetera quoque accusationis hujus capita reperiuntur.</note></l>
<l>Consilium fuit ipse sibi? qui foedera junxit,</l>
<l>Qui pacem sanxit, vicinis intulit arma</l>
<l>Injussu populi, ignaris primoribus urbis?</l>
<l>Hic Romae regnet, Latio qui quaerit amicos,</l>
<l>Romanis procul exclusis? haec bellua regnet,</l>
<l>A cujus rabie stagnavit sanguine Patrum</l>
<l>Curia? quae caeco concita furore, rapinis, <note>(k) Alii super alios trucidentur, exulatum eant, bona amittant, Turni in Tarquinium est accusatio ibid.</note></l>
<l>Morbitus, exiliis miseram permiscuit urbem?</l>
<l>Publicus hic praedo, hic latro, haec fax dira Quiritum,</l>
<l>Haec furia, haec pestis, et cunctis hostibus unus</l>
<pb id='s070' n='66'/>
<l>Deterior, rex noster erit? quid? corpora, vitam,</l>
<l>Fortunas, patriam, uxores, natorsque, domosque</l>
<l>Dentibus his rabidis trademus sponte, cruentis</l>
<l>Unguibus in praedam dabimus laceranda scientes?</l>
<l>Hoc tu, Romulidum custos, ne siveris, alme</l>
<l>Jupiter, Imperiique auctor tutorque Quirine!</l>
<l>Porsena Rex, noli vanis illudere spebus</l>
<l>Ipse tibi: nullos reges urbs Romula posthac</l>
<l>Aspiciet, nisi quos captos ductura triumpho est.</l>
<l>Leges, non homines, muris dominentur in istis:</l>
<l>Rex nobis, idem qui Diis est, Jupiter unus.</l>
<l>Externos, teque ante alios, Porsena faventes</l>
<l>Malumus; adversos non formidamus: amici</l>
<l>Seu hostes, homines non cessant esse, sed ensi</l>
<l>Vulneribusque patent nostris, tuque ipse patebis.</l>
<l>Porsena, ni caveas: moneo, tu crede monenti:</l>
<l>Saeva pericla manent. Rupto hic sermone quiescit</l>
<l>Suspenditque minas: vario rex caetera vultu,</l>
<l>Ultima commoto tulit, effarique pericla</l>
<l>Insidiasque truces multa vi fervidus urget</l>
<l>Nequicquam: nulla dignatur voce jubentem</l>
<l>Mutius: ille fremit, pariter stimulante timore,</l>
<l>Contemptu pariter, flagranti et turbidus ira,</l>
<l>Atqui extorquebo, clamat, mysteria! miles,</l>
<l>I propere, lento pereat sicarius igne!</l>
<l>Ast heros risu regem aspernatus amaro:</l>
<l>Miles militibus mortem Porsena minairs?</l>
<l>Quis Martem sequitur, nisi lucis prodigus? eja!</l>
<l>Romanus metuam! sed flammis terreor: esto,</l>
<pb id='s071' n='67'/>
<l>Mutius ardebit, sed non nisi Mutius uret:</l>
<l>Aspice! Nec plura, ad sacros convertitur ignes,</l>
<l>Jamque stat ante focos, atque alta haec voce profatur:</l>
<l>Has ego per flammas Divum, per sacra Quirini,</l>
<l>Juro sciens, non me passurum regis Etrufci</l>
<l>Suppliciis vinci, patriaeque arcana jubenti</l>
<l>Fassurum nunquam: contra si fecero, fulmen</l>
<l>Me patrium coram feriat, manesque sub imos</l>
<l>Ira Deum vindex adigat, noctemque severam.</l>
<l>Mulciber, exstimula vires! videamus uterque,</l>
<l>Quis campo victor sit discessurus ab isto:</l>
<l>Tuque manus, culpam care luitura priorem,</l>
<l>Non iterum errabis: simul his manus inditur igi.</l>
<l>Mutius aspicitur, mortali in corpore plusquam</l>
<l>Mortalis: jam fusca illi caligine nigra</l>
<l>In mediis fit dextra focis; jam fusca videri</l>
<l>Desiit, ignescit, surgentibus agmine denso</l>
<l>Scintillis conferta rubet; jam dicere ferrum</l>
<l>Igniferum possis, Siculo quod candet ab aestu,</l>
<l>Si posset saevos ferrum sentire dolores.</l>
<l>Sentit palma viri, diro quae percita sensu</l>
<l>Aestuat: infando cruciatu Mulciberi vis</l>
<l>Irruit, et dextram penitus circum obsidet omnem:</l>
<l>Toto Heroe opus est: dolor efferus urit, et arcto</l>
<l>Non capiens sese spatio, ac perrumpere tentans,</l>
<l>Distendit laxatque cutem, fit pustula dextra.</l>
<l>Paulatim resoluta cutis defendere carnem</l>
<pb id='s072' n='68'/>
<l>Jam negat, et palmam flammis exponit inermem:</l>
<l>Objice nunc omni dempto jam libera pestis</l>
<l>Se penetrat, penitusque imis incendia mergit</l>
<l>Ossibus, ingeminans vires, unumque laborans</l>
<l>Extorquere viro gemitum, nec dextera saevam</l>
<l>Sufficit in rabiem, mediis qui bullit adustus</l>
<l>In venis cruor, ardores is corpore toto</l>
<l>Fert circum, atque acrem praecrodia in ima dolorem.</l>
<l>Ast Heros spectat morientis funera dextrae,</l>
<l>Inque suis poenis immotus lumina figit,</l>
<l>Et placet ipse sibi, tabumque adipemque fluentem</l>
<l>Laudat magnanimus victor, fruiturque severa</l>
<l>Laetitia: incassum crepitantes erigit iras</l>
<l>Mulciber, Herculeos iterum rediisse triumphos,</l>
<l>Humanoque suum superari robore Numen</l>
<l>Indignans, nec membra uri mortalia credit.</l>
<l>Aesculus ut mediis limes procerus in agris,</l>
<l>Aeolii Fratres rapido cum foedere juncti</l>
<l>Classica rauca canunt; pulsant velut arjete stirpem,</l>
<l>Haec secura sui perstat, ridensque ruentes,</l>
<l>Ventorum frangit furias, fractasque remittit.</l>
<l>Quae sunt haec, Superi, miracula; dextera talis,</l>
<l>Et talis vultus! quae mens admantina membris</l>
<l>Tam duris habitat? Libycae trux bellua sylvae</l>
<l>Rugiat, et rabida restetur voce dolorem:</l>
<l>Hic inconcusso nescit suspiria vultu.</l>
<l>Signum stare putem saxo durove metallo</l>
<l>Effictum, carnis nisi deflua frusta folutae</l>
<pb id='s073' n='69'/>
<l>Monstrarent hominem: vultus, frons, lumina, coirpus</l>
<l>Non mage mutantur, quam Trinacris Aetna, profundis</l>
<l>Cum succensa cavis eadem simul ardet et urit.</l>
<l>Aspicit e caelo perculsa corona Deorum:</l>
<l>Romulus exultat: prae cunctis gaudia plausu</l>
<l>Alcides celebrat, post tot jam secula tandem</l>
<l>Exemplum nactus, qui Diis non turis odores,</l>
<l>Non caesas pecudes, sed sese adoleverit ipsum.</l>
<l>At qui Thyrrenis animi? stupor unus oberrat</l>
<l>Agmina, torpescunt, simulacraque muta videntur:</l>
<l>Porsena attonitus, quoties trux ore minaci</l>
<l>Heros respectat, tanquam sua dextera flagret,</l>
<l>Ipse timet, laudatque hostem, taciteque minorem</l>
<l>Agnoscit sese, atque illum diademate dignum.</l>
<l>Vix oculis credit: virtus Romana stupori est,</l>
<l>Et metui: reputat tacitus vitata pericla,</l>
<l>Non virtute sua, sed solo innoxia casu:</l>
<l>Fortunae tantum servatam munere vitam,</l>
<l>Terrificasque minas volvit; superesse timores,</l>
<l>Atque alios iterum gladios, incertaque fata:</l>
<l>Tarquinii occurrunt nunquam sat cognita regi</l>
<l>Flagitia; et multo constans molimine bellum,</l>
<l>Nec rarae acceptae clades; <note>(l) <hi rend='italic'><q>Populum Romanum --- ab iisdem Etruscis obsideri quorum saepe exercitus fuderit.</q></hi> Liv. l. 2.</note> ac damna cruentis</l>
<l>Desperatorum manibus graviora parari.</l>
<pb id='s074' n='70'/>
<l>Nunc sibi, nunc regno metuit: mixtusque timori</l>
<l>Surgit amor: fortem jam sensim fortis et ipse</l>
<l>Diligit, exiliensque manu dat signa ministris,</l>
<l>Amoveant tandem poenis indigna ferentem.</l>
<l>Abstrahitur flammis heros, regemque ducesque</l>
<l>Intuitus, dextraque prius, dein ore locutus:</l>
<l>Fervidiorne alius vobis est ignis, Etrusci?</l>
<l>Dicite, restat laeva mihi, quae conflagret illo.</l>
<l>At rex adductum verbis compellat amicis:</l>
<l>En, ait, atque una mucronem reddit ademptum, <note>(m) Ita rem narrat Plutarchus in Public.</note></l>
<l>En tibi, vir fortis, ferrum, quo me ante petebas,</l>
<l>Restituo, quod nulla dehinc jam dextera vibret:</l>
<l>Solus id heroa digne librare sinistra</l>
<l>Tu poteris, Muti: slavus Romana revise</l>
<l>Moenia, nunquam animam talem sub judice Thusco</l>
<l>Amittes, habitet tecum, doceatque minores.</l>
<l>Admiror, laudoque tuae miracula dextrae:</l>
<l>Et nisi quod Romae es, nihil es, quod displicet in te.</l>
<l>Mutius ut captum mitescere sensit Etruscum,</l>
<l>Pro patria sperat subito, tacitoque timore</l>
<l>Conjiciens motum regem, pacique propinquum,</l>
<l>Impellit penitus nutantem, ac talia fatur: <note>(n) Aliter nonnihil Florus: sed quod Livius ac Plutarchus ll. dd. consentiant, duobus credere malui.</note></l>
<pb id='s075' n='71'/>
<l>Porsena rex, hosti, teque ipsum caede petenti,</l>
<l>Promeritam mortem ac poenas quod sponte remittis,</l>
<l>Agnosco regalem animum: nec nuncia fama</l>
<l>Magnanimae laudes mentis, nec Roma tacebit.</l>
<l>Et, quia nec spernis Romama, et te judice dignum</l>
<l>Virtuti est pretium; grates, quas dicere possem,</l>
<l>Malo referre tibi: vitam, Porsena, dedisti:</l>
<l>Reddo vices, ac saeva tuae discrimina vitae</l>
<l>Pando volens, et quod jussisque minisque prementi</l>
<l>Juratus tacui, liber nunc sponte fatebor.</l>
<l>In castris, Porena, tuis Romana juventus</l>
<l>Tecta latet, caput hoc sociato foedere quaerens.</l>
<l>Nec, quod forte putas, pauci vulgusve minantur,</l>
<l>Ter centum (rex, crede meis, nil augeo, verbis)</l>
<l>Ter centum juvenes primo de sanguine Romae <note>(o) <hi rend='italic'><q>CCC conjuravimus principes juventutis Romanae</q></hi>, ait Mutius Livii l. d.</note></l>
<l>Te conjuratis tollendum sumpsimus armis:</l>
<l>Me primum sors ire dedit; nunc ordine longo</l>
<l>Sunt reliqui super, et dextra sitiente parati,</l>
<l>Ut sors quemque trahet, festini alacresque sequentur.</l>
<l>Dextra illis eadem, sed non erit exitus idem</l>
<l>Omnibus: ut multas vites, evadere cunctas</l>
<l>Non poteris. Me quod ludens fortuna fefellit,</l>
<l>Laudo Deam servasse virum tam vivere dignum,</l>
<l>Et qui Romulidum foedus, non arma meretur.</l>
<pb id='s076' n='72'/>
<l>At non mens eadem cunctis: vitare tot enses</l>
<l>Vestibulum ante ipsum promptos, mortesque trecentas,</l>
<l>Siqua forte queas, tua, rex, prudentia dicet.</l>
<l>Functus ego monitis, patriae me reddo meisque:</l>
<l>Te Superi in seros servent, rex optime, canos,</l>
<l>Nec pro Tarquinio pretiosam extinguere vitam</l>
<l>Numina justa velint! quin haud procul auguror esse,</l>
<l>Ut bona pax tibi nos, te nobis praestet amicos.</l>
<l>Haec essatus abit, turmae comitantur Etruscae,</l>
<l>Et laeto plausu campi Tiberinaque longe</l>
<l>Ripa sonat: certam meditatur Porsena pacem.</l>
<l>I felix, Heros, nullumque habiture sequentem,</l>
<l>Prodigium Romae, quondam quod posterus orbis</l>
<l>Attonitus dubitansque leget, deceptaque saepe</l>
<l>Mollis posteritas fieri potuisse ngabit.</l>
<l>Te Graiis talem si tempora prisca tulissent,</l>
<l>Alcidi socia Numen colereris in ara:</l>
<l>Nunc statuam certe Capitolia celsa videbunt,</l>
<l>Fulgenti eximius qua conspiciere metallo,</l>
<l>Et sacris manus usta focis, digitique cadentes,</l>
<l>Oraque plena minis: tostae sed fragmina dextrae,</l>
<l>Et cinis exiguus fama spargente volabit</l>
<l>Regna per et terras, vivetque, et secla replebit.</l>
</lg>
</div2>
<pb id='s077'/>
<div2 id='WeCA.01.09' n='9' type='poem'>
<head>IX. C. MARIUS In Nobilitatem Degenerem. Satyra.</head>
<pb id='s078' n='74'/>
<div3 id='WeCA.01.09.01' n='1' type='section'>
<head>ORATIO MARII, Apud Sallustium, in Bello Jugurthino.</head>
<p><q>1 Contemnunt novitatem meam; ego illorum ignaviam. mihi fortuna, illis probra objectantur.</q></p>
<p><q>2 Quamquam ego naturam unam et communem omnium existimo, sed fortissimum quemque generosissimum esse.</q></p>
<p><q>3 Ac si jam ex patribus Albini aut Bestiae quaeri posset, mene an illos ex se gigni maluerint: quid responsuros creditis, nisi sese liberos quam optimos voluisse?</q></p>
<p><q>4 Quod si jure despiciunt me, faciant idem majoribus suis: quibus, uti mihi, ex virtute nobilitas cepit.</q></p>
<p><q>5 Invident honori meo: ergo invideant labori, Innocentiae, periculis etiam meis: quoniam per haec ilium cepl. verum homines corrupti superbia ita ae tatem agunt, quasi vestros honores contemnant; ita hos petunt, quasi honeste vixerint.</q></p>
</div3>
<pb id='s079' n='75'/>
<div3 id='WeCA.01.09.02' n='2' type='section'>
<head>C. MARII SATYRA.</head>
<lg>
<l>Vobis spreta mea est novitas, ignavia vestra</l>
<l>Spreta mihi: objicitur fortuna mihi, probra vobis.</l>
<l>Quamquam judice me communis et omnibus una</l>
<l>Natura est: generosior omnibus ille, Quirites,</l>
<l>Fortia prae cunctis aliis qui pectora gestat.</l>
<l>Fingite permissu Ditis remeare sub auras</l>
<l>Bestiae et Albini patres, scitemur ab illis,</l>
<l>Hosne suo malint an me de sanguine cretum.</l>
<l>Illam, cllamabunt, sobolem nos malumus, illam,</l>
<l>Quam virtus, quantum fas est mortalibus, ornet.</l>
<l>Natales si jure meos se spernere credunt,</l>
<l>Et proavos spernunte suos, quibus inclyta primum,</l>
<l>Haud secus ac mihi, nobilitas virtute parata est.</l>
<l>Invidet enervis nostro cur livor honori?</l>
<l>Invideat quos consuevi durare labores,</l>
<l>Invideat puram mentem, totque ante pericla,</l>
<l>Per quae partus honor. Quae tanta superbia versat,</l>
<l>Corrumpitque animos? vacui sic vivere gaudent,</l>
<l>Vestros, Romulidae, ceu aspernentur honores.</l>
<l>Quos sic deposcunt, pulcrae ceu praemia laudi</l>
<l>Debita, virtuti sacrato pectore, prensent.</l>
</lg>
</div3>
<pb id='s080' n='76'/>
<div3 id='WeCA.01.09.03' n='3' type='section'>
<p><q>6 Nae illi falsi sunt, qui diversissimas res pariter exspectant, ignaviae voluptatem, et praemia virtutis.</q></p>
<p><q>7 Atque etiam, cum apud vos aut in senatu verba faciunt, pleraque oratione majores suos extollunt: eorum fortia facta memorando Clariores sese putant. quod contra est. nam quanto vita illorum praeclarior, tanto horum socordia flagitiosior.</q></p>
<p><q>8 Et profecto ita se res habet: majorum gloria posteris lumen est: neque bona, neque mala eorum in occulto patitur.</q></p>
<p><q>9 Hujusce rei ego inopiam patior, Quirites, verum id, quod multo praeclarius est, meamet facta mihi dicere licet.</q></p>
<p><q>10 Nunc videte, quam iniqui sint. Quod ex aliena virtute sibi arrogant, id mihi ex mea non concedunt: scilicet quia imagines non habeo, et quia mihi nova nobilitas est. quam certe peperisse melius est, quam acceptam corrupisse.</q></p>
<p><q>11 Equidem ego non ignoro, si jam mihi respondere velint, abunde illis facundam et compositam orationem fore. Sed in maximo vestro</q></p>
</div3>
<pb id='s081' n='77'/>
<div3 id='WeCA.01.09.04' n='4' type='section'>
<lg>
<l>Dementes nimium, qui tam pugnantia vota</l>
<l>Concipiant, dum delitias ignavaque captent</l>
<l>Otia, sperantes fructum virtutis honestae.</l>
<l>Quas etiam fundunt voces, seu curia verbis</l>
<l>Impletur, seu vos ducunt sermone, Quirites?</l>
<l>Majores memorant, majorum splendida narrant</l>
<l>Facta pigri, sperantque illa se crescere laude:</l>
<l>Quod contra est: quanto se namque attollit avorum</l>
<l>Gloria celsa magis, tanto demissius istos</l>
<l>Abscondit barathrum, scelerumque infamia major.</l>
<l>Ne dubitate, viri: majorum gloria lux est,</l>
<l>Nec tenebris patitur sese celare nepotes.</l>
<l>Undique cernuntur claris natalibus orti,</l>
<l>Seu ornant virtute genus, sublimiaque audent,</l>
<l>Seu errant turpi scelerum per devia gressu.</l>
<l>Me procul a tanto, fateor, natura removit</l>
<l>Lumine: sed majus jubar est sua prodere facta:</l>
<l>Enarrare mihi fas est mea, nec pudet unquam.</l>
<l>Vos ego nunc appello, Tribus! quid iniquius istis?</l>
<l>Dum cupiunt segnes alienis fulgere lauris,</l>
<l>Non mihi concedunt, quas dextra hac ipse paravi.</l>
<l>Nimirum Cerae desunt: nova Stemmata primus</l>
<l>Ordior: at praestat generosam condere gentem,</l>
<l>Quam veterem maculare probrosae crimine vitae.</l>
<l>Haud equidem ignoro, si dicta refellere verbis</l>
<l>Institerint, non compositae facundia vocis</l>
<l>Destituet linguas: non proflua copia fandi.</l>
</lg>
</div3>
<pb id='s082' n='78'/>
<div3 id='WeCA.01.09.05' n='5' type='section'>
<p><q>beneficio, cum omnibus locis me vosque maledictis lacerent, non placuit reticere: ne quis modestiam in conscientiam duceret.</q></p>
<p><q>12 Nam me quidem ex animi sententia nulla oratio laedere potest. quippe vera, necesse est bene praedicet: falsam vita moresque mei superant.</q></p>
<p><q>13 Sed quoniam vestra consilia accusantur, quimihi summum honorem, et maximum negotium imposuistis: etiam atque etiam reputate, num id poenitendum sit.</q></p>
<p><q>14 Non possum fidei caussa imagines, neque triumphos, aut consulatus majorum meorum ostendere: at si res postulet, hastas, vexillum, phaleras, alia dona militaria; praeterea cicatrices adverso corpore.</q></p>
<p><q>15 Hae sunt meae imagines, haec nobilitas, non haereditate relicta ut illa illis, sed quae ego plurimis meis laboribus, et periculis quaesivi.</q></p>
</div3>
<pb id='s083' n='79'/>
<div3 id='WeCA.01.09.06' n='6' type='section'>
<lg>
<l>Sed cum meque suis proscindunt vosque querelis,</l>
<l>Et fora mordaces maledictis omnia complent:</l>
<l>Non ulta, cives, visum est mihi parcere voci,</l>
<l>Ne caput ipse meum credar damnare silendo,</l>
<l>Dicaturque nocens, quem summo ornastis honore.</l>
<l>Non ego sermones vereor, nec me ulla frementum</l>
<l>Laedere verba queunt: quae vera ac integra laudes</l>
<l>Augebunt nostras; bene factis falsa refuto.</l>
<l>At quoniam vestris audent aspergere labem</l>
<l>Consiliis, caecosque meum vos poscere ductum,</l>
<l>Et stultos clamant summas mihi credere curas:</l>
<l>Prospicite, atque animos versate per omnia vestros,</l>
<l>Ne mala prodiderinttantam suffragia caussam.</l>
<l>Si, fidei caussa, plena ostentare jubetis</l>
<l>Atria itnaginibus, veteresque ex hoste triumphos,</l>
<l>Et junctos ferro, majorum insignia, fasces:</l>
<l>Impar confiteor: sed si res postulet, hastas,</l>
<l>Vexillum, phaleras, et fortis praemia dextrae,</l>
<l>Atque hoc non uno signatum vulnere pectus,</l>
<l>Haec ego, si petitis, teneo ornamenta, Quirites.</l>
<l>Haec mihi nobilitas sola est, hae sunt mihi cerae:</l>
<l>Non quas repererit socors aut inscius haeres,</l>
<l>Sed multo sudore mihi multisque periclis</l>
<l>Quaesitum decus est, pretiumque illustre laborum.</l>
</lg>
</div3>
<pb id='s084' n='80'/>
<div3 id='WeCA.01.09.07' n='7' type='section'>
<p><q>16 Non sunt composita verba mea: parum id facio: ipsa se virtus satis ostendit: illis artificio opus est, ut turpia facta oratione tegant.</q></p>
<p><q>17 Neque literas Graecas didici: parum placebat eas discere, quippe quae ad virtutem doctoribus nihil profuerunt.</q></p>
<p><q>18 At illa multo optima reipublicae doctus sum, hostes ferire, praesidia agitare; nihil metuere, nisi turpem famam; hyemem, et aestatem juxta pati; humi requiescere; eodem tempore inopiam, et laborem tolerare.</q></p>
<p><q>19 His ego praeceptis milites hortabor: neque illos arcte colam, me opulenter: neque gloriam meam laborem illorum faciam.</q></p>
<p><q>20 Hoc est utile, hoc civile imperium: namque cum tute per mollitiem agas, exercitum supplicio cogere, hoc est dominum, non imperatorem esse.</q></p>
<p><q>21 Haec atque talia majores vestri faciundo, seque remque publicam celebravere, queis nobilitas freta, ipla dissimilis moribus, nos illorum aemulos contemnit, et omnes honores, non ex merito, sed quasi debitos a vobis repetit.</q></p>
</div3>
<pb id='s085' n='81'/>
<div3 id='WeCA.01.09.08' n='8' type='section'>
<lg>
<l>Est incompositus sermo mihi, deliciaeque</l>
<l>Absunt verborum; sperno: satis ipsa refulget</l>
<l>Per sese virtus. illis opus arte dolisque est,</l>
<l>Ampullis vanis ut turpia facta tegantur.</l>
<l>Non Graecos adii, neque enim placuere, magistros:</l>
<l>Doctores ipsos collecta scientia rerum</l>
<l>Et vocum strepitus liquit virtutis inanes.</l>
<l>Quid didici? vestris quae prosunt optima rebus,</l>
<l>Vulnera dividere et mortes, agitare tremenda</l>
<l>Praesidia; ignorare metum, nisi quem facithorror</l>
<l>Criminis infamis; soles, et frigora juxta</l>
<l>Posse pati; nuda corpus prosternere terra,</l>
<l>Somnus ubi cogit; perstare; ubi, juncta labori</l>
<l>Militiae, duris rebus nos urget egestas.</l>
<l>His ego praeceptis hortabor Martia bello</l>
<l>Pectora, par nobis ut sit fortuna laborum.</l>
<l>Non ego divitias componam, miles egebit:</l>
<l>Non mea laus unius erit, labor illius omnis.</l>
<l>Hoc erit imperium Romanis utile rebus,</l>
<l>Hoc civile piumque, et quale urbs libera poscit:</l>
<l>Nam sibi qui cesians indulget molliter ipse,</l>
<l>Supplicioque gravi cogit, turbatque cohortes,</l>
<l>Is non militibus, sed servis imperat atrox.</l>
<l>Hoc vestris proavis studium fuit, hoc super astra</l>
<l>Extulerant nomen celebres, Romaeque suumque.</l>
<l>Freta his nobilitas, antiquos perdita mores</l>
<l>Deseruit; nos qui veterum vestigia avorum</l>
<l>Magnanimi premimus, contemnit, et ambit honores,</l>
<l>Non meritis nitens, sed ceu sibi debita prensans.</l>
</lg>
</div3>
<pb id='s086' n='82'/>
<div3 id='WeCA.01.09.09' n='9' type='section'>
<p><q>22 Caeterum homines superbissimi procul errant majores eorum omnia quae licebat, illis reliquere, divitias, imagines, memoriam sui praeclaram.</q></p>
<p><q>23 Virtutem non reliquere, neque poterant: ea sola neque datur dono, neque acciptur.</q></p>
<p><q>24 Sordidum me, et incultis moribus ajunt: quia parum scite convivium exorno, neque histrionem ullum, neque pluris pretiicoquum, quam villicum habeo.</q></p>
<p><q>25 Quae mihi lubet confiteri, Quirites. mam et ex parente meo, et ex aliis sanctis viris ita accepi, munditias mulieribus, viris laborem convenire; omnibusque bonis oportere plus gloriae, quam divitiarum esse; arma,</q></p>
<p><q>non supellectilem, decori esse.</q></p>
<p><q>26 Quin ergo, quod juvat, quod carum aestimant, id semper faciant: ament, potent: ubi adolescentiam habuere, ibi senectutem agant, in conviviis, dediti ventri: sudorem, pulverem, et alia talia relinquant nobis, quibus illa epulis jucundiora sunt.</q></p>
<p><q>27 Verum non ita est: nam ubi se flagitiis dedecoravere turpissimi viri, bonorum praemia ereptum eunt.</q></p>
<p><q>28 Ita injustissime luxuria et ignavia, pessimae artes, illis, qui coluere eas, nihil officiunt; Reipublicae innoxiae cladi sunt.</q>]</p>
</div3>
<pb id='s087' n='83'/>
<div3 id='WeCA.01.09.10' n='10' type='section'>
<lg>
<l>Sed procul a vero distant inflata tumore</l>
<l>Pectora: quae potuit, majorum cura reliquit,</l>
<l>Divitias, ceras, nomen toto orbe superstes.</l>
<l>At non et virtus natis a morterelicta est;</l>
<l>Nec potuit. dono cum cetera plurima dentur,</l>
<l>Non datur haec, non accipitur: manet unius una.</l>
<l>Incultos in memores sordesque reprendunt,</l>
<l>Quod minus ornatas sterno in convivia mensas,</l>
<l>Quodvillaemimos postpono unctamque culinam.</l>
<l>Quae non inficior: nam quondam sic genitor me,</l>
<l>Sic me saepe alii sancta virtute verendi</l>
<l>Instituere viri, quorum vox haec erat una:</l>
<l>Femina munditias, vir discat amare labores:</l>
<l>Nemo opibus plus quam pulcro ducatur bonore:</l>
<l>Arma decus pretiumque addunt, non lauta supellex.</l>
<l>Quis vetat ergo illos sua quaerere gaudia semper?</l>
<l>Eja litent genio, potuque et amore fruantur!</l>
<l>Quod juvenes didicere, senes sectentur, et inter</l>
<l>Pocula se ventri dedant, stimulisque pudendis:</l>
<l>Sudorem nobis, nobis os pulvere nigrum,</l>
<l>Et quidquid durata exercet membra, relinquant:</l>
<l>Haec satiant animos plus quam convivia nostros.</l>
<l>Haec quoque detrectant! Cunctis ubi flagitiis se</l>
<l>Implerunt animae turpes, haec sola bonorum</l>
<l>Praemia degeneres ad sese avertere certant.</l>
<l>Sic geminae pestes, queis nulla nocentior usquam est,</l>
<l>Luxuria et languor, sibi dedita pectora nullis</l>
<l>Cladibus afficiunt; at te, proh crimen iniquum!</l>
<l>Vulneribus diris, insons respublica, laedunt.</l>
</lg>
</div3>
<pb id='s088' n='84'/>
<div3 id='WeCA.01.09.11' n='11' type='section'>
<p>Non fraudabo Lectorem elegantissimo carmine, quo hanc ipsam Marii Orationem e Sallustii verbis expressit Jacobus Vanierius. In ejus Epigrammatis Moralibus hi extant Hendecasyllabi, quos, quoniam raro occurrunt, et comparationis utilis ac eruditae occasionem hic praebent, operae pretium facturus mihi visus sum, si adjungerem.</p>
</div3>
<div3 id='WeCA.01.09.12' n='12' type='section'>
<lg>
<l>[<q>Quod nec dives opum, domo nec ortus</q></l>
<l><q>Clara, militiae gradus per omnes</q></l>
<l><q>Armorum decus artigi supremum;</q></l>
<l><q>Solent carpere dente me maligno,</q></l>
<l><q>Qui luxu vitiisque diffluentes,</q></l>
<l><q>Sic vivunt quasi respuant honores:</q></l>
<l><q>Sic rursum, quasi vixerint honeste,</q></l>
<l><q>Virtutis pretium ambiunt superbi.</q></l>
<l><q>Qui nostrae volet invidere laudi,</q></l>
<l><q>Bellis invideat periculisque,</q></l>
<l><q>Quibus partus honos mihi e parentum</q></l>
<l><q>Ostentant titulos imaginesque,</q></l>
<l><q>Suum qui nihil unde glorientur,</q></l>
<l><q>Praeter nomen, habent: ego triumphos</q></l>
<l><q>Ego signa meo cruore tincta</q></l>
<l><q>Monstrabo: spolia, urbium ruinae,</q></l>
<l><q>Multo vulnere corpus exaratum,</q></l>
<l><q>Haec insignia sunt imaginesque,</q></l>
<l><q>Mea haec nobilitas; mihique vestris</q></l>
<l><q>Honos ut Proavis per arma coepit.</q></l>
<l><q>Malo nobile condidisse nomen,</q></l>
<l><q>Quam patrum meritis mihi relictum,</q></l>
<l><q>Inerti decus inquinare vita.</q></l>
<l><q>Malo me patre gaudeant Nepotes,</q></l>
<pb id='s089' n='85'/>
<l><q>Quam si sub stygio puderet Orco</q></l>
<l><q>Meos degeneris patres Nepotis.</q></l>
<l><q>Laus est vera, suis sibi periclis</q></l>
<l><q>Quam quisquis peperit; suumque nomen,</q></l>
<l><q>Suos qui proavos genusque jactat,</q></l>
<l><q>Claris alterius superbit actis.</q>]</l>
</lg>
<p>In <hi rend='italic'>Opusculis</hi> Jac. Vanierii, ex editione nova Parisina, 1730; inter <hi rend='italic'>Epigrammata Moralia</hi>.</p>
</div3>
</div2>
<div2 id='WeCA.01.10' n='10' type='poem'>
<head>X. SPECIMEN SECULI VERBORUM.</head>
<div3 id='WeCA.01.10.01' n='1' type='section'>
<p>[Superius seculum verborum erat; nostrum est rerum.] Voltarius.</p>
</div3>
<div3 id='WeCA.01.10.02' n='2' type='letter'>
<head>Specimen seculi Verborum. Lycander Melisso S. P.</head>
<p>LEgo Ciceronis ad Atticum epistolas, eo nomine mihi carissimas, quod latinissimas. Sed haereo nonnunquam, nec auctoris mentem satis assequor, historiae notitia destitutus, aut linguae. Exemplum cape e duobus locis, quos explicandos tibi propono hodie, hesterna lectione deprehensus. Epistola erat in Editione Operum 
<pb id='s090' n='86'/>
omnium Ciceronis Hervagiana, quae Basileae prodiit anno 1534, ordine decima tertia libro primo ad Atticum. In ea cum de Metello dixisset, consulem esse egregium, exceptionem hanc addit: [<q>sed imminuit autoritatem suam, quod habere dicit caussam promulgatam. Illud idem de Clodio avet.</q>] Sed Editiones aliae, quas consului, vocabulum avet emittunt. Ego vero, sive id addam, sive abjiciam, nihil video. Paucis deinde interjectis, de Pompejo ita habet: [<q>Pompejus tegulam illam pictam silentio tuetur suam.</q>] In aliis vero exemplaribus non tegulam, sed togulam video. Tu, quem utrique loco subjectum esse sensum judices, pro tua humanitate et amicitia perscribas rogo. Vale, et meam interrogandi libertatem tuae bonitati imputa, quae provocavit. Dilingae, 27 Nov. 1743.</p>
</div3>
<div3 id='WeCA.01.10.03' n='3' type='letter'>
<head>Melissus Lycandro suo S. P. D.</head>
<p>FErtile solum est Cicero, e cujus uno alterove nobis versu ampla hodie messis nascetur. Initium ab eo loco ducam, qui prior in fonte occurit, de Metello. Tullis ergo in illa ad Atticum epistola duas Clodii caussas attingit, ambas gravissimas, ambas odiorum inter ipsos immortalium effectrices. Earum altera est de violatis a Clodio Bonae Deae sacris: qua in caussa cum ipse Cicero, vir tantus, et consularis, testimonium adversus reum dixisset, absolutus est ille tamen corruptis suffragiis, et, ut
<pb id='s091' n='87'/>
noster hic, [<q>afflicta respub. est empto constupratoque judicio.</q>] atque haec consulibus superioribus, paulo post Attici Roma profectionem. Coss. deinde Metello et Afranio, iis ipsis, quibus haec exarata est Ciceronis epistola, coepta est caussa Clodii altera, quae periculi minus, sermonum et strepitus etiam plus haberet. ea fuit de Clodii a patriciis ad plebem transitione: quam quidem legibus Romanis alienam et iniquam fuisse cum alibi docuit Cicero, tum hic obiter ostendit, cum narrat, reclamasse sein senatu. ae tum subjungit nostrum hoc ipsum de Metello: quod quidem in aliis editionibus aliter esse video. Manutii Veneta sic habet: [<q>imminuit auctoritatem suam, quod habere dicit caussam promulgatam. illud idem de Clodio.</q>] celeberrimi autem Petri Victorii gallica lugdunensis: [<q>quod habet, ut dicit, caussam promulgatam. Illud idem de Clodio.</q>] et haec quidem eodem recidunt: sed loonge divertit maxima Parisina, eademque emendatissima, Dionysii Lambini: [<q>imminuit auctoritatem suam, quod habet dicis caussa promulgatum illud idem de Clodio.</q>] Ego Lambinum sine dubio sequor, qui, vel ipso fatente Lipsio, longe princeps fuit Criticorum eorum, qui in recognoscendis ac restituendis Veterum codicibus operam posuere. Quo sensu locum accipiam, veluti per gradus quosdam expono; ac primum, quid sit <hi rend='italic'>promulgare</hi>. <hi rend='italic'>Promulgo</hi>, inquit Festus, veluti <hi rend='italic'>provulgo</hi> dictum est, idemque erat ac <hi rend='italic'>expono, propono, in conspectum do</hi>. Qui enim
<pb id='s092' n='88'/>
legem rogaturus erat, is eam, domi a se scriptam, loco primum publico promulgabat, id est, proponebat affixam, ut legi ab omnibus et expendi posset, jubendane lex esset, an antiquanda. Promulgatio porro esse debeat trinundinum, seu trium nundinarum, quod est XXVII dierum spatium: ut etiam pagani homines, qui non nisi nundinis, iisque non singulis singuli, commeare ad urbem solerent, de lege ferenda cognoscerent. Neque vero legem, etsi hoc modo promulgatam, perferri deinde semper contigit: plura enim erant, quae impedirent, ne lex, etiam promulgata, ab auctore suo rogaretur; si quis tribunorum plebis intercessisset; si auctor ipse, consilio, auctoritate, meru, quoquo modo permotus, mutasset consilium, legemque refixisset; si consul pro potestate exemisset dies comitiales, quibus solis agere cum populo fas erat; demum, si auspicia et religionum ratio varia obstitisset. Jam quid est <hi rend='italic'>dicis caussa</hi>? Vir latine doctissimus Facciolatus, <hi rend='italic'>dicis,</hi> inquit, [<q>caussa quid fieri dicitur, quod nulla alia caussa fit, quam ut factum esse dicatur, id est, quod non serio, sed perfunctorie fit, nec ut officio fungamur, sed ut functi videamur.</q>] Et utitur hac locutione Cicero locis pluribus. Haec praefatus, locum ipsum ita interpretor. Ait Cicero, esse quidem Metellum consulem egregium, ipsiusque amantem; imminuere tamen suam ipsius auctoritatem, quod legem ab Herennio male promulgatam, ac pronde irritam, tamen ferret ac dissimularet,
<pb id='s093' n='89'/>
ac pro certa et promulgata haberet, cum posset vel consulari auctoritate, vel suo aut suorum consilio impedire; facere id autem illum dicis caussa, i. e. ne impedire voluisse ipse diceretur: cum enim Clodio principes facerent senatus, Caesar, Pompejus, Crassus: nolebat scilicet Metellus rei non maximae gratia se in discrimen committere, et alienis litibus se implicare. At Cicero modis omnibus premebat Clodium, et hanc ejus transitionem fortassis eo etiam studiosius impeditum ibat, quod mala inde sibi nascitura praesentiebat. hinc enim extitit deinde Tribunatus ille Clodianus, et ex hoc exilium Ciceronis. Qui legunt hoc loco <hi rend='italic'>caussam promulgatam</hi>, hac eadem explicatione utentur: sed iis erit reddenda ratio de verbis, quae subjiciunt: <hi rend='italic'>illud idem de Clodio</hi>. nullius haec sensus sunt. quid enim aliud scripserat adhuc Cicero, nisi de Clodio? aut quam comminisci possis caussam, quam promulgatam a Metello haberi dicat Cicero, si ea clodiana non est? quodsi haec est, quomodo repente in duas dividitur? itaque nunquam dubitavi, quin repudiata Manutii et Victorii Lectione standum esset Lambiniana, si vel antiquorum exemplarium fides abesset: demum vero deprehendi, etiam hanc suffragari judicio meo: Lambinus enim in <hi rend='italic'>rationibus emendationum</hi>, quas re judicata consului, ad hunc locum simpliciter et rotunde definit: [<q>sic legendum est.</q>] quod ille, nisi certissimis monumentis rationibusque instructus non solet:
<pb id='s094' n='90'/>
disputator est enim honestissimus, et in hac ipsa epistola lectionem Victorii, etsi a sua diversam, tamen haud improbare se dicit. Tandem jam a lege ad togam. Toga picta triumphantium erat, coloris purpurei, auro intexto: quo quia sive stellarum, sive rerum etiam aliarum imagines fingebantur, acu pictae, nomen vesti inditum togae pictae. Itaque e Ciceronis hoc loco evaserit facile, qui dixerit, togam pictam Pompejo tribui, quod ille tres jam suos triumphos ante Metellum et Afranium Coss. retulisset; eodem adeo sensu a Cicerone hic scribi, quo deinde est factum ab Lucano, qui l. 9.</p>
<lg>
<l>[<q>insignia Magni,</q></l>
<l><q>Armaque, et impressas auro, quas gesserat olim</q></l>
<l><q>Exuvias, pictasque togas, velamina summo</q></l>
<l><q>Ter conspecta Jovi.</q>]</l>
</lg>
<p>Sed, ut dixi, evaserit sic interpres, non exhauserit. Verus igitur sensus jam altius est repetendus. Toga picta privato nemini Romae, in Repub. quidem, unquam permissa est gestanda pro arbitrio, praeterquam Paulo Aemilio, et Cn. Pompejo. Reprehenditur ergo a Cicerone Pompejus, quod singularibus a repub. ornatus honoribus, satis haberet, eos tueri, involveretque se sua illa, quam irridens hominis vanitatem togulam appellat, parum sollicitus, quid expediret, dum eos ne offenderet, qui privatim honori ejus obesse possent: id enim eo loco deplorat, neminem jam Romae,
<pb id='s095' n='91'/>
ne per somnium quidem, reperiri posse hominem civilem, ut graecis verbis praemiserat. Testimoniis onerandam expositionem non censui: habeo e Livio, Plinio, Vellejo, Dione, Dionysio Halicarnasseo, Ausonio, Appiano, Aurelio Victore, alliis. Satisne illusi patientissimis oculis tuis? Gaude, Gaude! littus vides; imo tenes. Vale optime, mei, ut facis, amans, studiosus, memor. Neoburgi ad Danubium, Idib. Decembr. CIC. IC. CCXLIII.</p>
</div3>
<div3 id='WeCA.01.10.04' n='4' type='section'>
<head>SECULUM VERBORUM, A. Persii more et ore laudatum. Argumentum Satyrae.</head>
<p>I. MIserum fuisse Seculum, quo <hi rend='italic'>sola</hi>, vel certe <hi rend='italic'>potissima</hi>, cura verborum fuit, rebus neglectis. Virgilii, Homeri, Ciceronis, Curtii, Pindari membra quaerebantur, spiritus ignorabatur.</p>
<p>II. Superstitiosa de membranis sollicitudo. Ex Ovidio Cnippingii exemplum.</p>
<p>III. Tota plaustra Commentariorum, a Gronovio in Livium, ab aliis in alios latinitatis auctores edita, solius latinitatis caussa.</p>
<pb id='s096' n='92'/>
<p>IV. Ingentes de inutilibus contentiones. ut illa, sitne Aeneidos Virgilianae principium <hi rend='italic'>Arma virumque cano</hi>, an <hi rend='italic'>Ille ego qui quondam</hi> etc.</p>
<p>V. Plura ejus generis, praesertim apud Caelium Rhodiginum magno numero. Initio fastus ridetur Jul. Caes. Scaligeri, <hi rend='italic'>a Burden</hi> cognominati, qui meliorem se latinitatis magistrum ipso Varrone praedicare non erubuit.</p>
<p>VI. Eruditionis vanae studium improbum. de veterum crepidis: de togae Romanae forma: Juno, an Diana, Lucinae nomine intelligenda.</p>
<p>VII. Damnantur Priapea Scioppii, et quicunque amatoria Ovidii, ac libidinosa Petronii ante omnium oculos exposuerunt, et illustrarunt.</p>
<p>VIII. Operosa sedulitas in disquirendis literulis, quasi rei cardo in his verteretur. Marii Nizolii Thesaurum Ciceronianum, utilissimum latinitatis studio opus, perperam tamen interpretati illi, quibus nil nisi Tullianum in latinitate probatum.</p>
<p>IX. Notantur, qui latinum sermonem solum tanquam unicum omnis literaturae domicilium colunt, quasi libri omnes, linguis aliis scripti, herbae duntaxat Nicotianae, seu <hi rend='italic'>tabaci</hi>, involucra fieri mereantur.</p>
<p>X. Seculo Verborum nemo doctus erat, nisi qui hebraice, chaldaice, qui punice, et syrice, et arabice sciret, et utique graece
<pb id='s097' n='93'/>
ante omnia. Henricus Stephanus uxorem quoque, et liberos, famulosque latinae graecaeque linguae studio torquebat: ac ne ancillas quidem domi suae alio nisi latino sermone uti sinebat. Quid interest denique, <hi rend='italic'>ancora</hi> ex graeco fonte derivetur, an, quod Caesar Scaliger mavult, <hi rend='italic'>anchora</hi>?</p>
<p>XI. Laudanda et verborum cura, non sic tamen, ut sit praecipua. Rebus, rebus, et naturae intelligendae animum impendamus. Omnis Delrii copia, in Senecam Tragoedum scribentis, etsi pererudita, tantum tibi non proderit, quantum breves Petri Cornelii, aut Antonii Clausi, suismet Tragoediis additae animadversiones.</p>
<p>XII. Prae Salmasio commendantur Renati duo. Rapinus de Literis Humanioribus, et Bossuaeus de Poemate Epico.</p>
<p>XIII. Diffusi commentarii, et eruditione undique corrasa pleni, plus fastidii, quam emolumenti afferunt.</p>
<p>XIV. Laudanda in Seculo Verborum diligentia: grates majoribus agendae, quod Graecos Latinosque Auctores nobis perpurgatos reliquerunt, quod Commentarios, quod Lexica omnis generis usui nostro congesserunt.</p>
</div3>
<pb id='s098' n='94'/>
<div3 id='WeCA.01.10.05' n='5' type='section'>
<head>SECULI VERBORUM LAUDATIO, Stylo Persii.</head>
<div4 id='WeCA.01.10.05.01' n='1' type='subsection'>
<head>I.</head>
<lg>
<l>O Veterum curas! o quanta est gloria Verbis!</l>
<l>Haec ex Andino, caeco haec ex principe graii</l>
<l>Carminis, immenso haec ex Arpinate petebant.</l>
<l>Huc omnes remos, huc omnia lintea tendunt:</l>
<l>Sollicitusque Gyas, respectans littora, clamat,</l>
<l>Altum alii teneant: portu conduntur in uno</l>
<l>Aerataeque ducum prorae, tenuesque celoces.</l>
<l>Conjector quicunque bonus numerare vetustas,</l>
<l>Et conserre notas potuit, ceu somnia caeca,</l>
<l>Monstratur digitis populi Tyrrhenus haruspex.</l>
<l>Scilicet haec intus meditari cura lucernis</l>
<l>Testibus, exesosque apices fugiente litura,</l>
<l>Relliquias blattarum, ad triste vocare tribunal.</l>
<l>Ille sedet judex truncati vertice Rufi,</l>
<l>Pindaricas hic censet opes in pellibus atris,</l>
<l>Docti ambo rugas dissolvere membranarum.</l>
<l>Harum committunt paria, has interprete vitro</l>
<l>Pulveris excutiunt hostes, et crimina librant.</l>
<l>Mira fides! tu, codicibus qui vinceris octo,</l>
<l>Septenis subnixe, tamen mutire vicissim?</l>
<l>Fige crucem, puer, i, ducatur litera: damno,</l>
<l>Tollatur. Regnant, intabescuntque Catones.</l>
</lg>
</div4>
<pb id='s099' n='95'/>
<div4 id='WeCA.01.10.05.02' n='2' type='subsection'>
<head>II.</head>
<lg>
<l>Audin'? Cnippingus solio sic infit ab alto,</l>
<l>Nasonis quintum scindens, miracula promit</l>
<l>Dum sua Cephenum medio Danaeius heros</l>
<l>Agmine commemorans; <hi rend='italic'>fremid regalia turb</hi></l>
<l><hi rend='italic'>Atria complentur: nec conjugialia festa</hi></l>
<l><hi rend='italic'>Qui canat, est clamor; sed qui fera nuntiet arma.</hi> <note>(a) B. Cnippingius in Ovidianis Metamorphosibus, quas formis Hackianis Lugduni Batavorum edidit 1670, libri V principium tale posuit: 
[<lg>
<l><q>Dumque ea Cephenum medio Danaeius heros</q></l>
<l><q>Agmine commemorat; fremida regalia turba</q></l>
<l><q>Atria complentur: nec conjugialia festa</q></l> 
<l><q>Qui canat, est clamor; sed qui fera nuntier arma.</q>]</l>
</lg> 
Quae subjecto commentario sic illustrat: [<q>FREMITU REGALIA TURBAE ATRIA COMPLENTUR. Florentinus S. Marci, Urbin. pri. Palat. pri. Vatic. tertius et quartus Medicei, primus et sec. Moreti, Arondel. et quatuor alii, <hi rend='italic'>fremida turba</hi>. quod non est de nihilo. apud Drepanium Florum famidudus occurrit.
<l><hi rend='italic'>Vel famido gratas vertat ab ore dapes.</hi></l>
<hi rend='italic'>Flammidi</hi> voce usus Apulejus. <hi rend='italic'>rubidus</hi> apus Plautum non semel. <hi rend='italic'>cibus ninguidus</hi> apud Prudentium Cathemer. Hymno VI. pro quo alii codices <hi rend='italic'>pinguidus</hi>. mox connubialia festa rectius unus Basileensis, Calandrae Excerpta, tertius Palat. et Bersmanni codex, quam quod in vulgatis et plerisque scriptis, <hi rend='italic'>conjugalia</hi>. quod contra metri legem est. primus tamen Palat. secundus Vatican. prior Erfurt. et sex. alii <hi rend='italic'>conjugialia</hi> non male. sic lib. VI. v. 536. <hi rend='italic'>conjugialia jura</hi>. et lib. XI. v. 744. <hi rend='italic'>conjugiale foedus</hi>. ubi veteres plerique pari modo perperam <hi rend='italic'>conjugalia</hi> et <hi rend='italic'>conjugale</hi>. Heins.</q>]</note></l>
<pb id='s100' n='96'/>
<l>Audi, inquam, Batavum: <hi rend='italic'>fremitu regalia turbae</hi>,</l>
<l>Sic vulgus: Florentini sed pagina Marci,</l>
<l>Codexque Urbinas, primusque Palatinorum,</l>
<l>Cum Vaticano primo, nec non Medicei</l>
<l>Tertius et quartus testes, geminique priores</l>
<l>Moreti, Arondeleus, queis quatuor adde</l>
<l>Praeterea, <hi rend='italic'>fremida</hi> mihi complent atria turba.</l>
<l>Id non de nihilo: Florus quoque raptus ab umbris</l>
<l>Ore dapes <hi rend='italic'>famido</hi> vertit: tum <hi rend='italic'>flammidus</hi> aurei</l>
<l>Ex Asini stabulo: <hi rend='italic'>rubidos</hi> Plautina theatra</l>
<l>Dant plures: et quem condit Prudentius auctor,</l>
<l><hi rend='italic'>Ninguidus</hi> ille cibus, seu pinguidus allicit ora.</l>
<l>Non haec jure movent? Mox <hi rend='italic'>connubialia festa</hi>:</l>
<l>Nam suadet Basileae auspex, Excerpta Calandrae,</l>
<l>Quique Palatina in gaza se tertius offert,</l>
<l>Et Bersmanne tuus: quid <hi rend='italic'>conjugalia</hi>? crimen!</l>
<l>Expiet hoc quisquam pulmone et lactibus unctis</l>
<l>Musarum ad statuas? atqui sic rudere turbam</l>
<l>Audio: Dii melius! rursusque Palatia primo</l>
<l>Succurrunt trepidis, Vaticanumque secundo,</l>
<l>Et, cum sex aliis, Erfordia docta priore:</l>
<l>Illi etenim leges, et <hi rend='italic'>conjugialia</hi> servant</l>
<l><hi rend='italic'>Festa</hi> pii: noster ceu conjugialia jura</l>
<l>Clamantem posthaec faciet Pandione natam,</l>
<l>Undecimoque loco ceu <hi rend='italic'>conjugiale</hi> sacravit</l>
<l>Mutatae Halcyones <hi rend='italic'>foedus</hi>, Ceyce recepto.</l>
<pb id='s101' n='97'/>
<l>Hos quoque flagitio temerabat syllaba nexus</l>
<l>Rupta pari, proh perniciem, certasque ruinas!</l>
<l>Circaeas facies nisi dextera tolleret <orig reg='Heinsii'>HeinsI</orig>!</l>
</lg>
</div4>
<div4 id='WeCA.01.10.05.03' n='3' type='subsection'>
<head>III.</head>
<lg>
<l>Non secus atque oculo plumbum si destinet uno,</l>
<l>Et nigrum ex medio designet providus albo,</l>
<l>Anxius intendit curas Gronovius omnes,</l>
<l>Et metam antecapit, muito deprendere visu</l>
<l>Callidus, et qui sit Patavini certior haeres,</l>
<l>Et quo spes jubeat conamen vertere summum.</l>
<l>Hoc fudit studium Variarum millia mille,</l>
<l>Dum verrucosus tineis Victorius escam</l>
<l>Comparat, et dicta Indigetum Turnebus acervis</l>
<l>Aggerat, ut primus Cicero trahat agmina tota,</l>
<l>Macrobio claudenda, supervacuoque Vopisco.</l>
<l>Hic barbam vellit reliquis oculatior unus,</l>
<l>Illinit et miseris ridens collyria lippis.</l>
</lg>
</div4>
<div4 id='WeCA.01.10.05.04' n='4' type='subsection'>
<head>IV.</head>
<lg>
<l><hi rend='italic'>Arma Virumque</hi> Maro castrorum in fronte locarit,</l>
<l>An magis <hi rend='italic'>Ille ego qui,</hi> concussis quaeritur armis,</l>
<l>Ceu capienda iterum fabri sint Pergama Phoebi.</l>
<l>Bilbilitanus adest, bellum in sociale vocatus,</l>
<l>Binaque tela ferens, quibus Arma virumque tuetur</l>
<l>Martius, atque hostem multa vi fervidus urget. <note>(b) Joannes Ludovicus <hi rend='italic'>de la Cerda</hi>, in l. I Aeneidos, verum ejus principium agnoscit: 
<l><hi rend='italic'>Ille ego, qui quondam etc.</hi></l> idque tam fidenter, ut subjicere non dubitet: [<q>quod statui, certum est.</q>] Refragantur acriter multi, ad duo illa provocantes Martialis epigrammata, I. VIII quinquagesimum sextum, et l. XIIII 185. Addunt Ovidii, Persii, Sidonii Apollinaris, Vegetii Testimonia.</note></l>
<pb id='s102' n='98'/>
<l>Ille etiam pugnam tenerorum lusor amorum,</l>
<l>Arma virumque toris miscens, tentare jubetur.</l>
<l>Tu quoque, Sidoni; tu, Persi, carminis hujus</l>
<l>Dux mihi; militiae tuque o veterane magister,</l>
<l>Armipotens Vegeti, sub signa coire timenda</l>
<l>Cogimini: pugnat contra Cerdanus anhelans,</l>
<l>Nec <hi rend='italic'>quondam gracili modulantem carmen avena,</hi></l>
<l><hi rend='italic'>Gratumque agricolis</hi> pelli sinit: hostica strident</l>
<l>Classica: miscetur pede pes, doctusque viro vir.</l>
</lg>
</div4>
<div4 id='WeCA.01.10.05.05' n='5' type='subsection'>
<head>V.</head>
<lg>
<l>At victor turget veluti cute perditus: et se</l>
<l>Majorem Varrone docet Burdonia proles.</l>
<l>Qui didicit, quoties iteret cantata relapsus <note>(c) Extat propria [<q>Dissertatio Philologica de Tavtologia Homeri</q>,] auctore [<q>August. Petro Bornemanu, Schoenebecca-Magdeburgico.</q>]</note></l>
<l>Maeonides, hoc scire suum nulla tibi vendat</l>
<l>Iliade, te dignus sibi cedro ac aere videtur.</l>
<l>Me miserum, si non teneam, Floralia quare</l>
<l>Ludorum numero Populus Patresque togati</l>
<l>Addiderint, aut cui se Fornacalia Divae</l>
<l>Debuerint olim; vel cui Quinquatria mensi,</l>
<l>Cui assignentur sumosa Palilia flammae,</l>
<l>Num foeni agrestis, num straminis. O ego laevus,</l>
<pb id='s103' n='99'/>
<l>Quem non sub serula Rhodiginus reddere jussit,</l>
<l>Quot socios Ithaco mutarit filia Solis,</l>
<l>Mittero setoso grunnitum e gutture doctos;</l>
<l>Quodve cani nomen, dominum qui in regna reduxit,</l>
<l>Quodve nigri raptoris equis; an Cynthia bobus,</l>
<l>An tacitis mannis gelidum per inane vehatur.</l>
<l>Haec siquem fugiunt, exploso protinus albas</l>
<l>Addunt auriculas, quas multa cicionia pinsat.</l>
</lg>
</div4>
<div4 id='WeCA.01.10.05.06' n='6' type='subsection'>
<head>VI.</head>
<lg>
<l>Hos o venosos ingenti pondere libros,</l>
<l>Musarum o soboles, versa noctuque diuque!</l>
<l>Hi quondam explebant animos, felicibus annis,</l>
<l>Queis mage captabant haec mitia crustula docti,</l>
<l>Unctus quam succos acipenseris helluo lambit,</l>
<l>Aut pinguem gaudet turdorum nosse salivam.</l>
<l>Hoc se fermento subigebat nobile quodvis</l>
<l>Ingenium: nitens, examenque improbum in illa</l>
<l>Castigans trutina, schola frangebatur in istis.</l>
<l>At quantum decus est, quam dignum ardente metallo,</l>
<l>Post dirum exposuit cum tertia luna laborem,</l>
<l>Mutato toties cornu: quae forma latinis,</l>
<l>Vel que Myrmidonum crepidis, Dolopumve sagittis;</l>
<l>Quisve togae fuerit Romae sinus, imaque margo</l>
<pb id='s104' n='100'/>
<l>Flexu quadrato staret, flueretne rotundo;</l>
<l>Lucinae officium soror et matrona tonantis</l>
<l>Impleat, an triplex Ephesini antistita templi.</l>
<l>Eja age, cresce libens isto caprificus in agro,</l>
<l>Poma quidem non ulla ferens, sed opima vetustis</l>
<l>E seclis spolia, et cana de gente trophaea.</l>
</lg>
</div4>
<div4 id='WeCA.01.10.05.07' n='7' type='subsection'>
<head>VII.</head>
<lg>
<l>Hic aliquis, primo cui sanctum et nobile fecit</l>
<l>Hellespontiacus nomen deus, abdita profert,</l>
<l>Et juvenes juvenis vocat ad mysteria Cypri.</l>
<l>Non nunc illustris caeci pueri ille minister,</l>
<l>Et Veneris legislator? de littore Ponti</l>
<l>Exilio fessum revocant, praeceptaque luce</l>
<l>Perfundunt nitida. Nunc non cinis ille PetronI</l>
<l>Felix? non chartae donavit crimina Minos?</l>
<l>Grammatici laudant bis deni, avulsaque Penthei</l>
<l>Membra legunt tumulo. nunc non ignominiamque,</l>
<l>Et maculas omnes, stabulumque Cupidinis altum</l>
<l>Disjicient zephyri faciles, eque ossibus ipsis</l>
<l>Nascentur violae? librum tumulare decebat,</l>
<l>Communive rogo domini cum corpore praedam</l>
<l>Dedere: vos, Capri, foetentia fragmina turpi</l>
<l>Eruitis studio, promptisque incendia tectis</l>
<l>Dividitis? vestri o obscoena infamia secli!</l>
<l>Digni, Nasonis quos Pontus inhospitus olim</l>
<l>Abstulerit, strictoque angustet fibula nexu!</l>
</lg>
</div4>
<pb id='s105' n='101'/>
<div4 id='WeCA.01.10.05.08' n='8' type='subsection'>
<head>VIII.</head>
<lg>
<l>Sic isti chartis miseris, interprete penna,</l>
<l>Multi illudebant, donec lapidosa chiragra</l>
<l>Distorsit dextram, vindex aequissima Pindi:</l>
<l>Verum aliis melior stimulos subjecit acutos</l>
<l>Gloria, linguarum ut defossa cadavera pridem</l>
<l>Extraherent specubus, lentoque labore perirent.</l>
<l>O fibras chalybique pares, duroque adamanti!</l>
<l>O patiens oneris tergum! o constantia secli!</l>
<l>Credo equidem, citius rigido demessuit ense</l>
<l>Agmina Cimbrorum Marius, rediitque triumphans:</l>
<l>Alter quam Marius loculis inclusit ahenis</l>
<l>Ordine sollicitus digesta vocabula certo,</l>
<l>Et quotquot Cicero sermonis membra reliquit.</l>
<l>Ille quidem proceres inter, lectoque recumbens</l>
<l>In citreo: plebi minor est oblata voluptas,</l>
<l>Et stratum inferius. Mandata est saxea multis</l>
<l>Arbitrio Phoebi provincia, sive metalla</l>
<l>In nova damnati, docti memorabile nomen</l>
<l>Emerunt lapides omnes versando sepulcris,</l>
<l>Nummorumque manum foedando aerugine: quare?</l>
<l>Ut scirent, <hi rend='italic'>squama</hi> an lorica fidelis et auro, <note>(d) Virgilianum de Bitia carmen est <hi rend='italic'>l. 9 Aen.</hi> [<q>Nec duplici squama lorica fidelis et auro Sustinuit.</q>]</note></l>
<pb id='s106' n='102'/>
<l>An <hi rend='italic'>duplici squamma</hi> fuerit. neque cura pudenda</l>
<l>Exagitat quendam, qua sit ratione perite</l>
<l><hi rend='italic'>Solicitus</hi>, num <hi rend='italic'>sollicitus</hi> mage: litera torquet</l>
<l>Ancipiti ferventem aestu, pectusque fatigat.</l>
<l>Laeli! quas oculis alienis colligis escas?</l>
<l>Quis tantum a Caliga speraret militis unquam? <note>(e) Disputatio peculiaris de Caliga extat in Operibus Laelii Bisciolae, T. 2 Hor. Subsec. l. 17 ad calcem. Popularis quoque ejusdem Nigronus librum edidit singularem <hi rend='italic'>de Caliga</hi>.</note></l>
<l>Et dubitamus adhuc solerti extendere cura</l>
<l>Ingenium, Caligam in totum duxisse volumen</l>
<l>Si potuit latiae scrutator Laelius artis?</l>
<l>Non unam sinerent vigiles obrepere vocem,</l>
<l>Quam non Fronto acer, non Gellius ipse probaret.</l>
<l>Tu si tentares fucosam obtrudere mercem,</l>
<l>Tam nossent, tamque indigne tua crimina ferrent,</l>
<l>Quam siquis casiam ceraso corruperit unctor.</l>
</lg>
</div4>
<div4 id='WeCA.01.10.05.09' n='9' type='subsection'>
<head>IX.</head>
<lg>
<l>Quid magis ex merito? nam tota scientia regnum</l>
<l>In Latii tenuit conclusum finibus almis:</l>
<l>Hos extra quidquid jacet, est Boeotia crasso</l>
<l>Aere suffocans, pinguique relicta Minervae.</l>
<l>Eloquium Latio, Latio Saturnius uni</l>
<l>Plectra pater, Sophiamque dedit, mentemque, decusque.</l>
<pb id='s107' n='103'/>
<l>Cetera rus: quidquid non est Romana propago,</l>
<l>Id linguae, quantum sitiat canis Anglica, tantum</l>
<l>Rideat, et nondum lectum sibi temnere Momus</l>
<l>Incipiat, tritoque togam donare Nicoto.</l>
</lg>
</div4>
<div4 id='WeCA.01.10.05.10' n='10' type='subsection'>
<head>X.</head>
<lg>
<l>Excipe Mopsopias voces, et quidquid Apella,</l>
<l>Chaldaeusve asper rauco de gutture stridet.</l>
<l>Hos posse, ac Poenos sermone referre, Syrosque,</l>
<l>Aut Arabes, illius erat nova gloria Secli.</l>
<l>Non te dignetur Stephanus, Stephanive salute</l>
<l>Uxor, Cecropium ni posses <foreign lang='GR'>*x*a*i*r*e</foreign> sonare.</l>
<l>Nam quis Palladio ferretur numine dignus,</l>
<l>Stirpitus ignarus, quid Bdellion, aut Tragopogon?</l>
<l>Illum Budaeus fugeret ceu triste bidental,</l>
<l>Non aequaturus pretio caput unius assis.</l>
<l>Et fuit in media quondam Graecostasis Urbe:</l>
<l>E qua forte redux, Quid tu nunc? inquit acerbe</l>
<l>Helladius: cur hoc peccas? cur <hi rend='italic'>anchora</hi> scribis?</l>
<l><foreign lang='GR'>*a*g*k*u*ra</foreign> en nihil aspirat! fuge, rejice sontem</l>
<l>Literulam, graeco nusquam de fonte cadentem.</l>
<l>Ohe o mentis inops! contra reclamitat audax</l>
<l>Scaliger: an bardus tetigisti limen Achivum,</l>
<l>Talia qui jactes? age, num Pandionis arces</l>
<l>Ignotae, vervex, tibi? me, me disce magistro:</l>
<l><foreign lang='GR'>*a*g*x*u*ra</foreign> antiquis non aspiratur Athenis?</l>
<pb id='s108' n='104'/>
<l>Non recti finisque extremumque Attica lingua est?</l>
<l>Sic ille emota bacchatur mente, mero ceu</l>
<l>Insanae Eviades, Trieteride sacra petente,</l>
<l>Non ulli laesae, exululant, thyrsumque minantur.</l>
<l>Haecne merebatur, proh Jupiter! halitus unus,</l>
<l>Ut velut e plaustro convicia crassa volarent?</l>
<l>Ancora de prora jaciatur, an anchora, quid tum?</l>
<l>Quid vocem tollis, Caesar, quasi Caesare major,</l>
<l>Qui decies quinis conflictibus abstulit hostem?</l>
<l>Pinge duos angues, ait, Helladioque bibenda</l>
<l>Pocula ceratri tria porrige: sic genuinum</l>
<l>In misero fregit victor, bellumque patravit.</l>
</lg>
</div4>
<div4 id='WeCA.01.10.05.11' n='11' type='subsection'>
<head>XI.</head>
<lg>
<l>Est aliquid, rutrum cepisse, et rudera graeca</l>
<l>Discussisse manu: sed non haec summa salutis,</l>
<l>Non est materies albis aptanda quadrigis.</l>
<l>Gaudia vestra modum teneant, neque nubila tranent.</l>
<l>Lipsius edictum praetor dedit, et tibi caussam</l>
<l>Addixit facilis: digito compesce labellum.</l>
<l>Augur Lambinus, ne damnarcre tabellis,</l>
<l>De caelo si servavit: tibi plaude modestus</l>
<l>Ipse domi: sed quid terras, mare, sidera misces?</l>
<l>Sordida num tanti est vulsis membrana capillis?</l>
<l>Nondum etiam pulsata tibi penetralia rerum:</l>
<l>Non monitus ullos infudit, ponere totum,</l>
<l>Metirique uno partes qui fine doceret:</l>
<pb id='s109' n='105'/>
<l>Nondum naturae facies tibi visa, nec ultra</l>
<l>Verba sapis. Quanquam Senecae plorabile quidquid,</l>
<l>Eliquat interpres, flumen qui nomine praefert;</l>
<l>Ampullas, et sesquipedalia signa doloris</l>
<l>Testibus amplificat quanquam, spissatque volumen:</l>
<l>Amissa rerum compage, ignarus hiabis,</l>
<l>Nec tantum referes, cornu dum copia vertet,</l>
<l>Quantum pagella traheret Cornelius una,</l>
<l>Aut Stilicone dato, dubioque Themistocle, veri</l>
<l>Qui docuit leges non ignorare cothurni.</l>
<l>Non hic, ut Annaeus, jussit cantare dolentes,</l>
<l>Qui pictos ipsi se naufrago in assere portant.</l>
</lg>
</div4>
<div4 id='WeCA.01.10.05.12' n='12' type='subsection'>
<head>XII.</head>
<lg>
<l>En pallor, seniumque! hic est Salmasius ille?</l>
<l>Assiduis quem si digitis contrivero totum,</l>
<l>Suffusas radiis nebulas Helicone remissis</l>
<l>Legero. Quam malim bis terve audisse Renatum,</l>
<l>Aut hunc, qui vates omnes distinguit, et omnes</l>
<l>Historicos, propiore nota, Suadamque revelat;</l>
<l>Aut illum, solas heroi carminis artes</l>
<l>Qui duce restituit Flacco, natoque Stagiris?</l>
</lg>
</div4>
<div4 id='WeCA.01.10.05.13' n='13' type='subsection'>
<head>XIII.</head>
<lg>
<l>Haud equidem moles mihi commentaria laudat,</l>
<l>Quae fessum me dimittant, vanisque moratum</l>
<l>In spumis: oculos cruciat sartago loquendi.</l>
<pb id='s110' n='106'/>
<l>[<q>Hostem cum fugeret, se Fannius ipse peremit.</q>] <note>(f) Martial. l. 2 epigr. 80.</note></l>
<l>Hoc mihi si mordax narravit Bilbilitanus,</l>
<l>Cur mihi nolenti gens Fannia stemmate longo</l>
<l>Tota recensetur? quam Guilandinus in unum</l>
<l>Congessit, nescire juvat. quid somnia Caji</l>
<l>Invitus per te consul mihi Plinus affert?</l>
<l>Caepio, dic verbo, se Fannius ipse peremit:</l>
<l>Nil ultra posco: Tranquillum cur mihi lentus,</l>
<l>Macrobiumque crepas, praeceptoremque Neronis,</l>
<l>Vellejumque una? quid chartam denique fulcis</l>
<l>Confusa illorum posita strue, qui sibi letum</l>
<l>Infausta peperere manu? cur Annibal hic est?</l>
<l>Cur Cleopatra perit? ferrum cur splendet Othonis?</l>
<l>Quid me Uticam revocas? quorsum mihi fata Neronis,</l>
<l>Et quos sexcentos prodis toto orbe refossos?</l>
<l>Absque his efferri, rogo te, num Caepio noster</l>
<l>Non poterat? cur occidis me simplice versu?</l>
</lg>
</div4>
<div4 id='WeCA.01.10.05.14' n='14' type='subsection'>
<head>XIV.</head>
<lg>
<l>Haec qui vitarunt Verborum crimina Seclo,</l>
<l>Qui non per silices, non per divortia lata</l>
<l>Praecessere duces, multoque labore modesti</l>
<l>Straverunt iter aequatum, praeconia poscunt.</l>
<l>Tu cave, quisquis eris, petulanti splene cachinno</l>
<pb id='s111' n='107'/>
<l>Dilaudanda sequi! proavorum industria solers</l>
<l>Stertentis justo notat ora pudore nepotis.</l>
<l>Gratus ego curas, majores, praedico vestras,</l>
<l>Quae si desierent, quam nostra haec serperet aetas!</l>
<l>Subductis veluti fulcris sors nostra jaceret,</l>
<l>Barbariem nisi tersisset pia dextra priorum.</l>
<l>Salvete, o proceres, o nostri commoda secli!</l>
<l>Quod nostris praesto manibus purgata vetustas,</l>
<l>Pagina quod certa est: Latii quod prompta supellex,</l>
<l>Quod tota Argivum ditat nos lingua superstes,</l>
<l>Ordinibus digesta suis: quod flexibus error</l>
<l>In labyrintheis, aut quod mora nulla retardat:</l>
<l>Quod non jam salebrae, praeruptaque mille locorum</l>
<l>Obstiterunt, purumque solum reperere minores:</l>
<l>Muneris id vestri est, quae si benefacta malignus</l>
<l>Detrectat factus, precor, o Themis aequa, superbum</l>
<l>Exue praesidiis, quae patrum tradidit ardor:</l>
<l>Sentiat infelix majorum dona carendo.</l>
</lg>
</div4>
<div4 id='WeCA.01.10.05.15' n='15' type='subsection'>
<lg>
<l>[<q>Secreti loquimur: tibi nunc, hortante Camoena,</q></l>
<l><q>Excutienda damus praecordia.</q>]</l>
</lg>
<p>PERS. Sat. 5.</p>
</div4>
</div3>
</div2>
<pb id='s112' n='108'/>
<div2 id='WeCA.01.11' n='11' type='poem'>
<head>XI. ARDEA, LUDUS. Praefatio.</head>
<div3 id='WeCA.01.11.01' n='1' type='section'>
<p>FAmiliare multis Ludi genus, quod ab Ardea nomen traxit, numeris includere libuit: neque magis argumenti siccitas ab hoc proposito me avertit, quam olim in Miscellis Literarum Humaniorum (L. II Art. IV) ne Ludum Latrunculorum versu persequerer. Tesseris quadraginta hic Ludus absolvitur, quas ordine enumero: et quoniam aliae aliis infestae sunt, et exitiosae, de periculo insidiisque admoneo. Sic Pisci metuendus Piscator est, Lepori Canis, Gallinae Vulpes. Saepe et perniciem, quam aliis comparant, ipsi incurrunt, ab hoste alio strati: nam et Mus, dum Caseum absumit, non raro a fele corripitur; et Cervus, modo Serpentis victor, telo Venatoris dejicitur; et Perna, quae pavidum Judaeum in fugam conjicit, Coci ferro succumbit. Terribilium vero omnium, etiam in joculari hoc mundo, terribilissimum Mors est: quae quoties in conspectum venit, fatali vulnere viventes omnes trucidat. Columnae Ludi cursum inhibent, et stare cogunt: Cancri occursus retro omnes vertit: transilire ad proximum Equus jubet. Regnum Ludi occupavit Ardea, sola immortalis, sola invicta;
<pb id='s113' n='109'/>
cui obesse nec Aquilae vires, nec Reguli fraudes possunt. Sed jam ipsas pugnantium imagines videamus.</p>
</div3>
<div3 id='WeCA.01.11.02' n='2' type='section'>
<head>ARDEA, LUDUS.</head>
<lg>
<l>Eja! quater denis qua nos vocat orbita signis,</l>
<l>Ardea qua ducit, cursu ludente feramur!</l>
<l>MORIO se GEMINUS primis in finibus offert:</l>
<l>Quos haeres clavae sequitur JUDAEUS Apella.</l>
<l>Ille fugit: trepidum pinguis nam terret Hebraeum</l>
<l>PERNA, loco pellens. sibi quam COCUS, auctor edendi,</l>
<l>Vendicat, et mensae spolium designat opimum.</l>
<l>CASEUS extremae sese infert gloria mensae:</l>
<l>Insequitur tamen hostis edax, dentemque parat MUS.</l>
<l>Ni caveat miser heu! lacerabit proxima FELIS.</l>
<l>Vos quoque, flumineae, ludo succurritis, undae!</l>
<l>PISCIS adest! medio qui dum se gurgite jactat,</l>
<l>PISCATOR cladem minitatur arundine sumpta.</l>
<l>Proximus en ripae collis: LEPUS ardua tentat</l>
<l>Culmina: veloces pedibus timor addidit alas:</l>
<l>Nam sentit properare CANEM, morsusque parare.</l>
<l>Nec minus et GALLINA timet, servatque cohortem</l>
<l>Sollicita, et praedas meditantis conscia VULPIS.</l>
<pb id='s114' n='110'/>
<l>Quisquis es, haec dumeta cave! latet ANGUIS in herba.</l>
<l>Is tamen ipse perit, CERVO data praeda sequaci.</l>
<l>Invita sed quid praedaris, Cerve, Diana?</l>
<l>En tibi fata ferens secat aera missile plumbum,</l>
<l>VENATOR quo te supremo munere donat.</l>
<l>Hic quoque Parca premit! Quid cessas, paster, in umbra?</l>
<l>Incustoditam fasne est errare BIDENTEM?</l>
<l>Nonne vides? LUPUS ecce! Lupus ruit improbus ira!</l>
<l>Ponite corde metum: Ceres haec spectacula tollit,</l>
<l>Nigra Ceres: nigrum praetendit dextera VITRUM,</l>
<l>LUTHEROQUE avido spumantia dona propinat.</l>
<l>Quis novus obtusas clamor mihi verberat aures</l>
<l>RANA loquax! raucum guttur non ante tacebit,</l>
<l>Quam te unco rapiat regina CICONIA rostro.</l>
<l>Siste precor, rapidum cursu qui perpete gressum</l>
<l>NUNCIUS acceleras! lassatum invitat amici</l>
<l>Umbra haec HOSPITII: vocat ipso in limine Bacchus.</l>
<l>Tu quoque, quid volitas? tecto fecede, COLUMBA:</l>
<l>Imminet ACCIPITER, jamque altas circinat auras.</l>
<pb id='s115' n='111'/>
<l>Quid SOLEAE ferrum? mulumne ornabit, equumne?</l>
<l>Arbiter esto, FABER, qui patre Pyracmone natus,</l>
<l>Incudis jus omne tenes, victique metalli.</l>
<l>Evolat interea jam nubibus altior ipsis</l>
<l>ALES AMICA JOVI, speratque elata coronam</l>
<l>Aerei regni: sed REGULUS irrita vota</l>
<l>Illudens rapit, et sublimior exit in auras.</l>
<l>Respicit indulgens aquilae SOL aureus orbem,</l>
<l>Et densis vincit radiis pellitque vapores:</l>
<l>Cum subito irrumpens adversis LUNA quadrigis,</l>
<l>Obscurat vultum, fraternaque lumina tollit.</l>
<l>Infert se medium SONIPES, et calcibus auras</l>
<l>Verberat arrectus: duri non ille lupati,</l>
<l>Non dextrae patiens, prensanti obnititur audax.</l>
<l>Quicunque occurris, ne te petat ungula, Salta!</l>
<l>Nec minus et CANCER, longo cava brachia curvans</l>
<l>Circuitu, obsistensque jubet te cedere Retro.</l>
<l>Herculeas siquis delatus ad usque COLUMNAS,</l>
<l>Immensi cernis regna haud tibi pervia Nerei:</l>
<l>Sta, nec plura petens, vota ambitiosa coerce.</l>
<pb id='s116' n='112'/>
<l>Quod video? trepidate omnes, quos terra creatrix,</l>
<l>Quos almi latices, liquidus quos educat aer!</l>
<l>MORS acuit falcem, Mors ultima tela minatur.</l>
<l>Quin etiam pejora manent, heu impius Orcus</l>
<l>In nos noctivagum post mortem DAEMONA mittit.</l>
<l>At GENIUS MELIOR gladio victore triumphat,</l>
<l>Et caecam suriam tenebrosa in tartara mergit.</l>
<l>ARDEA nunc tandem, caput huic et meta labori,</l>
<l>Exuperat cunctos, celsisque per aera pennis</l>
<l>Longe exultat ovans, quam nec fatalis arundo</l>
<l>Mortis inexpletae, nec quisquam territat hostis.</l>
</lg>
</div3>
</div2>
<pb id='s117'/>
<div2 id='WeCA.01.12' n='12' type='poem'>
<head>XII. UMBRA.</head>
<div3 id='WeCA.01.12.01' n='1' type='section'>
<p>Ex Piis Desideriis Hermanni Hugonis, L. 2 eleg. 14. Experimentum, Quo Carminis Heroici Tiro doceatur, quam illud ab Elegiae stylo recedat.</p>
<l><q>Ex noto fictum carmen sequar, ut sibi quivis</q></l>
<l><q>Speret idem, sudet multum, frustraque laboret</q></l>
<l><q>Ausus idem: tantum series, juncturaque pollet.</q></l>
<p>Horatius in Arte Poet.</p>
<pb id='s118' n='114'/>
<p><q>Sub umbra illius, quem desideraveram, sedi.</q> Cant. 2.</p>
</div3>
<div3 id='WeCA.01.12.02' n='2' type='section'>
<lg>
<l>FOrs iter ignotas longum meditabar in oras,</l>
<l>Et bona jam coeptae prs erat acta viae.</l>
<l>Utque solet lassus metam spectare viator,</l>
<l>Credebam spatiis pauca deesse meis.</l>
<l>Ut coepi reliquos metiri provida passus,</l>
<l>Majus rat medio, quod superabat iter.</l>
<l>Hei mihi! tum refugae ceciderunt corpore vires,</l>
<l>totque nimis durus millia visa labor.</l>
<l>Ergo oculos caelo misera cum voce tetendi,</l>
<l>ferret an hic aliquis, voce vocatus, opem.</l>
<l>Et mihi quis, dixi, dabit hisce sub aestibus umbram?</l>
<l>Solis ab infesto verberor igne caput.</l>
</lg>
</div3>
<pb id='s119' n='115'/>
<div3 id='WeCA.01.12.03' n='3' type='section'>
<head>UMBRA.</head>
<lg>
<l>IGnotas procul hinc via dura vocabat in oras,</l>
<l>Spesque jubebat iter: sed quos ardente labores</l>
<l>Institui superare animo, jam parte peracta</l>
<l>Majores terrent, et crescunt mole futura.</l>
<l>Ut solet exhaustus metam spectare viator,</l>
<l>Credebam vicina mihi jam tecta patere</l>
<l>Splendentis Solymae, jam turres falsa propinquas</l>
<l>Lumina sperabant, et non sibi visa videbant.</l>
<l>Verum ubi, quod superest, oculus ratione magistra</l>
<l>Metiri invitus coepit: jam sentio de nens,</l>
<l>Sentio, clamabam, spatiis decepta malignis:</l>
<l>Heu media nondum teneor regione viarum!</l>
<l>Haec ego cum gemui, tot millia cum prospexi,</l>
<l>Poplitibus fractis fugerunt corpore vires,</l>
<l>Dum laxat totos cedens audacia nervos.</l>
<l>Ergo oculos caelo (nec enim spes ulla dabatur</l>
<l>Praeterea) caelo, palmasque, oculosque tetendi,</l>
<l>Flebilibusque sonis Superos in vota vocavi</l>
<l>Propitios, siquis Divum fortasse labantem</l>
<l>Respiceret, siquis rebus succurreret aegris.</l>
<l>Nemone, dicebam, tantos miserabitur aestus?</l>
<l>Nemone anhelantem gelidas deducet ad umbras?</l>
<l>Namque gravis Phoebi radius, collectaque tela</l>
<l>In caput usque meum, miseram sine fine fatigant.</l>
<pb id='s120' n='116'/>
<l>Nonne vides, quicunque vides mortalia pulcri</l>
<l>Celsus ab axe poli, plantis quam noxia tellus</l>
<l>Frveat, exsuccos circum quae pandit hiatus</l>
<l>Arida, et accensis gradientem heu urit arenis!</l>
<l>O nemora, o fontes, o addita fontibus umbra</l>
<l>Arboreis subter domibus, dulcesque latebrae!</l>
<l>O ubi nunc riguae, pecorum solatia, silvae?</l>
<l>O ubi nunc densi, frondosa cacumina, luci?</l>
<l>O mihi si tendat viridantia brachia fagus,</l>
<l>Aut malus capiti spatiosam commodet umbram!</l>
<l>Audiit ille meus, toties audire querentem</l>
<l>Aerumnas inter solitus, pavidosque dolores.</l>
<l>Auxilii cupidam non unquam spreverat ille:</l>
<l>Sollicitum nunquam vultum, dextramque negarat:</l>
<l>Sed neque cujusquam mihi saepius umbra petita est.</l>
<l>Tum quoque non vanas passus me fundere voces,</l>
<l>Adfuit, et mitis placido sic pectore coepit:</l>
<l>Non est, qua properas, incognita semita nobis,</l>
<l>Non occultus amor: scimus, quae regna quietem</l>
<l>Sollicitare olim, pulcroque accendere voto</l>
<l>Ac tantas avidae potuere immittere curas.</l>
<l>Non latet, auxilium quodnam lassata requiras:</l>
<l>Mens tua caelestes Solymae respectat ad arces,</l>
<l>Magnificam gazis urbem, stellantia regna.</l>
<l>Huc cursus tibi: non aliam fas ponere metam.</l>
<l>Vita via est, studiumque unum per saxa, per aestus,</l>
<l>Ad laetas tandem Superum pertingere sedes.</l>
<pb id='s121' n='117'/>
<l>Aspice sub plantis quam ferveat arida tellus,</l>
<l>Siccaque semustos urat arena pedes.</l>
<l>O nemora! o riguae, frondosa cacumina, sylvae!</l>
<l>O latebrae! o fontes! arboreaeque domus!</l>
<l>O Utinam virides pandat mihi populus alas,</l>
<l>Aut caput hoc mali fronde comante tegar!</l>
<l>Audiit ille meas solitus lenire querelas,</l>
<l>Cujus erat toties umbra petita mihi.</l>
<l>Et scio quo properas, scio, quas, ait, arripis oras;</l>
<l>Et scio, quam toties anxia poscis opem.</l>
<l>Caelestis Solymae longinquam tendis in urbem:</l>
<l>Quamque agis in terris, huc tibi vita via est.</l>
<pb id='s122' n='118'/>
<l>Jamque gravat loni te tanta molestia cursus,</l>
<l>Et cuperea mali fronde virente tegi.</l>
<l>Ecce tuis venio sperata laboribus umbra,</l>
<l>Quamque voves, placido tegmine malus ero.</l>
<l>Aspicis haerentes funesta ex arbore palmas,</l>
<l>quosque fodit geminos cuspis acuta pedes?</l>
<l>Aspicis innumero laniatum vulnere corpus?</l>
<l>Aspieis? heu vix est corporis umbra mei,</l>
<l>Haec tibi quaesitam fessae dabit umbra quietem,</l>
<l>Portus et in duris haec tibi malus erit.</l>
<l>Dixerat, et vires subito rediere jacenti,</l>
<l>Tanta, loquente Deo, visque vigorque fuit.</l>
<l>Tunc ego suspiciens in sponsum lumina fixi:</l>
<l>Hei mihi, suspensus de Cruce sponsus erat!</l>
<l>Et <corr sic='quals' resp='transcriber'>quam</corr>, sponse, inquam, haec est, quam tristis imago?</l>
<l>Haeccine erit capiti malus aprica meo?</l>
<l>Hac ego sanguinea languens residebo sub umbra?</l>
<l>Tu crucis infami stipite fixus eris!</l>
<pb id='s123' n='119'/>
<l>Jamque tibi vires longo carpente labore,</l>
<l>Dum fugit illa domus, defesso in corpore languent:</l>
<l>Suspiras ardens umbracula frondea mali.</l>
<l>Ipse ego, quid dubitas? per me solabor egentem,</l>
<l>Ipse ego ferventi fiam tibi malus et umbra.</l>
<l>Cernis, ut hinc, atque hinc ferali ex arbore palmae</l>
<l>Sanguineis gaudent clavis suspendere corpus?</l>
<l>Ut geminos mihi mucro pedes in stipite figit?</l>
<l>Ut numerum excedunt, membris quae vulnera strident</l>
<l>Omnibus, et linquunt pro corpore corporis umbram?</l>
<l>Haec tibi sit sedes, haec sit tibi testis amoris</l>
<l>Umbra recens: hic optatam reperire quietem,</l>
<l>Hic datur erranti malus, portusque carinae.</l>
<l>Vix ea fatus erat, cum numine tanta loquentis</l>
<l>Erigor, et subito languentia membra vigorem</l>
<l>Restitui sensere suum, pellique dolorem.</l>
<l>Suspicio, dulcem quaerens, mea gaudia, sponsum:</l>
<l>Hei mihi! suspensus pendebat ab arbore sponsus,</l>
<l>Vulneribus lacer, et profuso sanguine rorans.</l>
<l>Heu haecne tua est, inquam, species? qualis imago!</l>
<l>An talis mihi sponse venis? o tristia visu,</l>
<l>O ipsa graviora mihi spectacula morte!</l>
<pb id='s124' n='120'/>
<l>Haec mihi spondebas? haec est mihi malus et umbra?</l>
<l>Hic reparare datur vires, hic fessa sedebo?</l>
<l>Sanguine perfundenda tuo, veterique dolori</l>
<l>Adjectura novum? sic respirare potestas,</l>
<l>Infami ut sponsum morientem in stipite cernam?</l>
<l>Arbor o infelix! male fausta o dextera, quae te</l>
<l>Defigens commisit humo! proh impia dextra,</l>
<l>Purpureum insontis cupiens haurire cruorem!</l>
<l>Sed tamen attento si lustrem singula visu,</l>
<l>Tegmine diffuso foliorum exuberat umbra,</l>
<l>Et laetis prohibet solem stirps ardua ramis,</l>
<l>Invitans placidos in molli gramine somnos.</l>
<l>At quid ego somnos, aut qualem spero quietem?</l>
<l>Ah! Lacrymas potius, lacrymas haec malus et umbra</l>
<l>Ire jubent, grati manifestum pignus amoris.</l>
<l>O felix arbor, felix o dextera, quae te</l>
<l>Junxit humo! stellas inter radiare supremo</l>
<l>Dextera digna Polo: tantum mortalia vincit.</l>
<l>Sponse, meae vires, statio gratissima solus!</l>
<l>Non mihi nunc primi per te patuere receptus,</l>
<l>O pridem mihi tuta domus! namque umbra fidelis</l>
<l>Me Domini texit, quoties ursere calores.</l>
<l>Non aliter malus, ramos expansa comantes,</l>
<l>Arboribus circum procerior omnibus una,</l>
<l>Fertiliorque parens, curvatur pondere foetus</l>
<l>Purpurei, et siccis offert solatia labris;</l>
<l>Una nemus, penus una, fovendis hospita lassis.</l>
<pb id='s125' n='121'/>
<l>O mala malus! et infelix, quae te manus unquam</l>
<l>Fixit humo! manus haec caede cruenta fuit.</l>
<l>Attamen haec laetos malus jacit ardua ramos:</l>
<l>Utque cubem, placidos umbra dat apta toros.</l>
<l>Umbra dat apta toros, sed non tamen apta sopori:</l>
<l>Ah! magis hae lacrymas malus et umbra petunt.</l>
<l>O bona malus! et o felix, quae te manus unquam</l>
<l>Fixit humo! hanc sidus jam decet esse manum.</l>
<l>Ah video, cui te similem, mi sponse, vocabo;</l>
<l>Saepe mihi umbriferae munere functe domus.</l>
<l>Qualis onusta rubris late sua brachia pomis</l>
<l>Spargit, et apta siti muncra malus habet:</l>
<pb id='s126' n='122'/>
<l>Talis es aestivis mihi, sponse, caloribus umbra;</l>
<l>Lymphaque dum sitio, dum fameoque cibus.</l>
<l>O quoties ego te! quoties, mi sponse, vocavi</l>
<l>Ut semel illa meum conderet umbra caput!</l>
<l>Hic ego, si liceat, dixi, gemebunda sedebo;</l>
<l>Ut sedet amisso moesta columba viro.</l>
<l>Et modo purpurei concreto sanguine crines,</l>
<l>Et modo materies, labra, doloris erunt.</l>
<l>Nunc oculi ante oculos, nunc frons, nunc pendula cervix,</l>
<l>Nunc os, nunc atro barba cruore madens.</l>
<l>O quoties latus hoc, lacrymansque gemensque videbo!</l>
<l>Ne videam, lacrymis impediarque meis!</l>
<l>Multa tamen dabit hoc unum mihi vulnera vulnus,</l>
<l>Saucia dum geminos labar ad usque pedes.</l>
<pb id='s127' n='123'/>
<l>Tu quoque Sponse mihi, cum pestifer imminet aestus,</l>
<l>Unus es umbra mihi, ne victa calore fatiscam;</l>
<l>Unus lympha mihi, ne me sitis arida sternat;</l>
<l>Unus es esca mihi, ne me jejunia frangant.</l>
<l>O quoties, caput hoc optata ut conderet umbra,</l>
<l>O quoties ego te contenta voce vocavi,</l>
<l>O quoties cupii gemitus hic tollere moestos,</l>
<l>Amissumque meum, viduatae more columbae,</l>
<l>Murmure luctisono revocare et plangere Sponsum.</l>
<l>Nunc mea purpureos libabunt oscula crines,</l>
<l>Oscula concretum sensim bibitura cruorem.</l>
<l>Nunc ego commissis tibi labra exanguia labris</l>
<l>Fida premam, et pulsum incumbens revocabo calorem:</l>
<l>Nunc ego luminibus spectatrix lumina pascam,</l>
<l>Sponse, tuis: frontis nunc me pallentis imago,</l>
<l>Pendula nunc cervix, liventiaque ora tenebunt,</l>
<l>Mentumque, et squallens densato sanguine barba.</l>
<l>O quoties cernam singultus inter, et imbres</l>
<l>Effusos oculis latus hoc! si cernere fletus</l>
<l>Lumina caeca sinat, mihi nec dolor ipse doloris</l>
<l>Abscondat caussam, quam nolo, voloque videre.</l>
<l>Quam multo hoc unum laedet me vulnere vulnus,</l>
<l>Dum te depositum letali ex arbore stringam,</l>
<l>Sauciave ante pedes procumbam victima sacros.</l>
<pb id='s128' n='124'/>
<l>Te quoque complexu crebro, lacrymabile lignum,</l>
<l>Incusans ingam, languentiaque oscula figam,</l>
<l>Dum tandem verba haec longo moritura dolore</l>
<l>Incidam trunco, quae cernens lugeat hospes:</l>
<l>HIC. SIBI. PAR. FIDUM. NOCUIT. PER. MUTUA. FATA.</l>
<l>VICTOR. AMOR. LACRYMIS. HANC. SUSTULIT. IGNIBUS. ILLUM.</l>
<pb id='s129' n='125'/>
<l>Tuncque iterum amplexu lignum lacrymabile stringens,</l>
<l>Subscribam haec plantis verba suprema tuis:</l>
<l>EN DUO, QUI CAUSSAM PRAEBENT SIBI MORTIS, AMANTES;</l>
<l>MERGITUR HAEC LACRYMIS, IGNIBUS ILLE PERIT.</l>
</lg>
</div3>
<div3 id='WeCA.01.12.04' n='4' type='section'>
<head>HONOR.</head>
<p>In Cap. 2 Cant.</p>
<p>[<q>Umbra fit ex corpore et luce, et est itinerantium refrigerium ab aestu, et protectio a tempestate. Arbor vitae, scilicet malus, est sancta Crux; fructus ejus, CHRISTUS; umbra, tutela vel refrigerium humani generis.</q>]</p>
</div3>
</div2>
<pb id='s130'/>
<gap desc='blank space' resp='sampling'/>
<pb id='s131'/>
<div2 id='WeCA.01.13' n='13' type='poem'>
<head>XIII. AD DEUM Omnium Conditorem.</head> 
<div3 id='WeCA.01.13.01' n='1' type='section'>
<head>Ex Boethio, L. I de Consol. Philos. Metro 5.
<pb id='s132' n='128'/>
Ad Deum omnium Conditorem. Anapaesti Boethiani.</head>
<gap desc='prosodic pattern' resp='sampling'/>
<lg>
<l>O Stelliferi Conditor orbis,</l>
<l>Qui perpetuo nixus solio,</l>
<l>Rapido caelum turbine versas,</l>
<l>Legemque pati sidera cogis,</l>
<l>Ut nunc pleno lucida cornu,</l>
<l>Totis fratris et obvia flammis</l>
<l>Condat stellas luna minores;</l>
<l>Nunc obscuro pallida cornu,</l>
<l>Phoebo propior lumina perdat;</l>
<l>Et qui primae tempore noctis</l>
<l>Agit algentes hesperus ortus,</l>
<l>Solitas iterum mutet habenas,</l>
<l>Phoebi pallens lucifer ortu.</l>
<l>Tu frondifluae frigore brumae</l>
<l>Stringis lucem breviore mora:</l>
<l>Tu cum fervida venerit aestas,</l>
<l>Agiles noctis dividis horas.</l>
<l>Tua vis varium temperat annum,</l>
<l>Ut quas Boreae spiritus aufert,</l>
<l>Revehat mitis Zephyrus frondes;</l>
<l>Quaeque arcturus semina vidit,</l>
<l>Sirius altas urat segetes.</l>
</lg>
</div3>
<pb id='s133' n='129'/>
<div3 id='WeCA.01.13.02' n='2' type='section'>
<head>Interpretatio.</head>
<lg>
<l>O Qui stellifero fixisti sidera mundo,</l>
<l>Tu rapido versas contorquens turbine caelum</l>
<l>Perpetuo nixus solio: tu sidera legem</l>
<l>Ferre jubes, ut nunc pleno rutilantia Phoebo</l>
<l>Cornua fraternis opponat luna quadrigis,</l>
<l>Et stellas late abscondat regina minores,</l>
<l>Nunc propior soli mergat caligine lumen.</l>
<l>Tu facis, ut primae qui frigida tempora noctis</l>
<l>Hesperus adducit, consuetas mutet habenas</l>
<l>Titanis pallens redeuntis Lucifer auro.</l>
<l>Tu, cum bruma rigens nudis excussit honorem</l>
<l>Frondibus, angustos orbi das currere soles:</l>
<l>Atque idem, cancro cum se rapidoque Leoni</l>
<l>Reddiderit Phoebus, tenebras decrescere inertes</l>
<l>Cogis, et alipedes noctis properare juvencas.</l>
<l>Vis tua mutatis distinctum temperat annum</l>
<l>Mensibus, ut Boreas et inaequales autumni</l>
<l>Pallentes spolient sylvas, et gramina tollant;</l>
<l>At mites Zephyrorum alae, florentiaque hortis</l>
<l>Tempora tellurem pingant ditentque tepentem.</l>
<l>Mandato, pater alme, tuo,quae semina vidit</l>
<l>Arcturus, sulci tumulo cooperta profundo,</l>
<l>Elatas alte segetes falcemque vocantes</l>
<l>Sirius Icario fervescens sidere torret.</l>
<pb id='s134' n='130'/>
<l>Nil antiqua lege solutum</l>
<l>Linquit propriae stationis opus.</l>
<l>Omnia certo fine gubernans,</l>
<l>Hominum solos resquis actus</l>
<l>Merito rector cohibere modo?</l>
<l>Nam cur tantas lubrica versat</l>
<l>Fortuna vices? premit insontes</l>
<l>Debita sceleri noxia poena:</l>
<l>At perversi resident celso</l>
<l>Mores solio, sanctaque calant</l>
<l>Injusta vice colla nocentes.</l>
<l>Latet obscuris condita virtus</l>
<l>Clara tenebris, justusque tulit</l>
<l>Crimen iniqui.</l>
<l>Nil perjuria, nil nocet ipsis</l>
<l>Fraus, mendaci compta colore.</l>
<l>Sed cum libuit viribus uti,</l>
<l>Quos innumeri metuunt populi,</l>
<l>Summos gaudent subdere reges.</l>
<l>O jam miseras respice terras,</l>
<l>Quisquis rerum foedera nectis!</l>
<pb id='s135' n='131'/>
<l>Nil usquam videas antiqua lege solutum,</l>
<l>Nil usquam rerum est, propria statione relicta</l>
<l>Quod fugiat, jussusque tuos non audiat ultro.</l>
<l>Omnia cum certo librentur pondere, certa</l>
<l>Mole, locoque immota, et tempore fixa quiescant:</l>
<l>O Rector cunctorum, hominum cur denique solos,</l>
<l>Cur solos actus hominum frenare recusas?</l>
<l>Ecquid enim toties mutat fortuna colorem?</l>
<l>Cur versat sine fine rotam? Cur nulla fides est?</l>
<l>Noxia quae sceleri debetur poena nefando,</l>
<l>Insontes heu dura premit! dum celsa tyrannis,</l>
<l>Purpureo recubans strato, dat jura trementi</l>
<l>Et leges populo: caput insuperabile turpi</l>
<l>Jam dudum seeleri praecordiaque inscia labis</l>
<l>Spreta jacent passim, et pede conculcata scelesto</l>
<l>Clara latet virtus, caecisque immersa tenebris</l>
<l>Judicio premitur, dum falso examine lancis</l>
<l>Emicat indignus, justus fert crimen iniqui.</l>
<l>Non damnant fraudes, sua non perjuria sontem</l>
<l>Addicunt poenis, mendaci compta colore:</l>
<l>Sed quoties libuit metuendis viribus uti,</l>
<l>Supremos validi gaudent sibi subdere reges,</l>
<l>Quosque colunt populi, quos regna immensa verentur,</l>
<l>Injusti gladiisque premunt, et carcere caeco.</l>
<l>Ah tandem miseras tanto sub pondere terras</l>
<l>Respice, naturae genitor rerumque repertor,</l>
<pb id='s136' n='132'/>
<l>Operis tanti pars non vilis</l>
<l>Homines, quatimur fortunae salo.</l>
<l>Rapidos rector comprime fluctus,</l>
<l>Et quo caelum regis immensum,</l>
<l>Firma stabiles foedere terras.</l>
<pb id='s137' n='133'/>
<l>Qui sancto gentes elementaque foedere jungis!</l>
<l>Cernis, ut insanis praeceps fortuna procellis</l>
<l>Misceat immanes fluctus, hominesque laborent,</l>
<l>Pars operis non ima tui, neque digna perire?</l>
<l>Ventorum o, turbatarumque reductor aquarum,</l>
<l>Redde aequor placidum, compresso murmure ponti:</l>
<l>Quoque pius vinclo jungis spatia alta polorum,</l>
<l>Terrarum quoque firma oras, animisque furores</l>
<l>Excute, ut aeterno connexae foedere mentes</l>
<l>Te solum, pater, et virtutis jura sequantur.</l>
</lg>
</div3>
</div2>
<pb id='s138' n='134'/>
<div2 id='WeCA.01.14' n='14' type='poem'>
<head>XIV. DIVI INNOCENTES.</head>
<div3 id='WeCA.01.14.01' n='1' type='section'>
<head>Carmen Sacrum Officii Sacerdotalis, ad diem 28. Decembris.</head>
<lg>
<l>AUdit tyrannus anxius</l>
<l>Adesse regum Principem,</l>
<l>Qui nomen Israel regat,</l>
<l>Teneatque David regiam.</l>
<l>Exclamat amens nuncio:</l>
<l>Succeslor instat: pellimur:</l>
<l>Satelles i, ferrum rape,</l>
<l>Perfunde cunas sanguine.</l>
<l>Quid proficit tantum nefas?</l>
<l>Quid crimen Herodem juvat?</l>
<l>Unus tot inter funera</l>
<l>Impune Christus tollitur.</l>
<l>Salvete flores Martyrum,</l>
<l>Quos lucis ipso in limine</l>
<l>Christi insecutor sustulit,</l>
<l>Ceu turbo nascentes rosas.</l>
<l>Vos prima Christi victima</l>
<l>Grex immolatorum tener,</l>
<l>Aram sub ipsam simplices</l>
<l>Palma et coronis luditis.</l>
</lg>
</div3>
<pb id='s139' n='135'/>
<div3 id='WeCA.01.14.02' n='2' type='section'>
<head>Interpretatio.</head>
<lg>
<l>ANxius attonita perceperat aure tyrannus,</l>
<l>Regum regem illum venisse in luminis auras,</l>
<l>Abramidum gentem imperio qui tollat ad astra,</l>
<l>Et proavi teneat palatia celsa Davidis.</l>
<l>Ille autem terrore amens, ardensque dolore,</l>
<l>Pellimur, exclamat: successor, pellimur, instat:</l>
<l>I, miles! propera! ferrum citus, exere ferrum!</l>
<l>Immeritae, meritaeque natent fac sanguine cunae!</l>
<l>Quid tua, barbare, quid tua proficit ira scelusque hoc?</l>
<l>Quid juvat Herodem impietas? quid crimen inane?</l>
<l>Tot mortes inter solus sine vulnere Christus</l>
<l>Tollitur, atque avidos dentes effugit hyaenae.</l>
<l>Purpureae o primi flores salvete cohortis,</l>
<l>Quos hostis Domini primo ipso in limine lucis</l>
<l>Extinxit, mundi cupiens extinguere lumen:</l>
<l>Nascentes ceu turbo rosas a stirpe revellit</l>
<l>Indomitus, rapidusque, atque aufert veris honores.</l>
<l>Christi victima prima, tener grex mactatorum,</l>
<l>Simplicitas te pura ipsam comitatur ad aram,</l>
<l>Palma ac innocuis gaudentem ludere lauris.</l>
</lg>
</div3>
</div2>
<pb id='s140' n='136'/>
<div2 id='WeCA.01.15' n='15' type='poem'>
<head>XV. NOSCE TEIPSUM, Scytale.</head>
<div3 id='WeCA.01.15.01' n='1' type='section'>
<p>PRoposita est a me eruditis Scytale haec Heroica in Miscelis Literarum Humaniorum L. II Artic. VIII, his verbis: [<q>In antiquo volumine reperitur fragmentum chartae, in quo haec leguntur: tu, quae deficiunt, supple.</q></p>
<lg>
<l><q><unclear reason='tradition fragmented'>soles absumere cantu,</unclear></q></l>
<l><q><unclear reason='tradition fragmented'>doctis implere querelis,</unclear></q></l>
<l><q><unclear reason='tradition fragmented'>satiatur curia verbis,</unclear></q></l>
<l><q><unclear reason='tradition fragmented'>si desis, versus inanis</unclear></q></l>
<l><q><unclear reason='tradition fragmented'>vanus clamator inhaeres:</unclear></q></l>
<l><q><unclear reason='tradition fragmented'>sum cetera nosti.</unclear></q></l>
<l><q><unclear reason='tradition fragmented'>stellas metire nitentes,</unclear></q></l>
<l><q><unclear reason='tradition fragmented'>mera, lunaeque labores:</unclear></q></l>
<l><q><unclear reason='tradition fragmented'>eque visos ante planetas</unclear></q></l>
<l><q><unclear reason='tradition fragmented'>artis describe meatus,</unclear></q></l>
<l><q><unclear reason='tradition fragmented'>ervet labor irritus omnis.</unclear></q></l>
<l><q><unclear reason='tradition fragmented'>cursu pernice rotetur</unclear></q></l>
<l><q><unclear reason='tradition fragmented'>praeceps impete tellus</unclear></q></l>
<l><q><unclear reason='tradition fragmented'>ulvum seu arte metallum</unclear></q></l>
<l><q><unclear reason='tradition fragmented'>hoc natura negavit:</unclear></q></l>
<l><q><unclear reason='tradition fragmented'>tus est, gensque altera supra</unclear></q></l>
<l><q><unclear reason='tradition fragmented'>vivit, non moribus iisdem;</unclear></q></l>
<l><q><unclear reason='tradition fragmented'>vallesque moventur inanes:</unclear></q></l>
<l><q><unclear reason='tradition fragmented'>pejor vesceris aura</unclear></q></l>
<l><q><unclear reason='tradition fragmented'>s, quid cetera prosunt?</unclear></q></l>
<pb id='s141' n='137'/>
<l><q><unclear reason='tradition fragmented'>sic te sapientia ducet:</unclear></q></l>
<l><q><unclear reason='tradition fragmented'>fugiant, sic esse beato</unclear></q></l>
<l><q><unclear reason='tradition fragmented'>bulis procul, et procul umbris.</unclear></q>]</l>
</lg>
<p>Satis jam diu aenigma hoc plurium ingenia fatigavit: tandem prodire solutionem par est, quam, a multis desideratam, oculis subjicio.</p>
</div3>
<div3 id='WeCA.01.15.02' n='2' type='section'>
<head><hi rend='italic'>Scytale cum Supplemento.</hi></head>
<lg>
<l>Quid juvat Aonio -- soles absumere cantu,</l>
<l>Quid caveam late -- doctis implere querelis,</l>
<l>Aut clamore forum? -- satiatur curia verbis,</l>
<l>Non animus: tibi tu - si desis, versus inanis</l>
<l>Funditur, et rostris - vanus clamator inhaeres:</l>
<l>Si tu te lateas, <reg orig='incassum'>incas - sum</reg> cetera nosti.</l>
<l>I, conscende polum, - stellas metire nitentes,</l>
<l>Et solis maculas <reg orig='nu - mera'>numera</reg>, lunaeque labores:</l>
<l>Cornua dic Veneris, <reg orig='n - eque'>neque</reg> visos ante planetas</l>
<l>Adde Jovis lateri, <reg orig='M - artis'>Martis</reg> describe meatus,</l>
<l>Immemor ipse tui: <reg orig='f - ervet'>fervet</reg> labor irritus omnis.</l>
<l>Seu rapidus Titan - cursu pernice rotetur</l>
<l>Tellurem circa, seu - praeceps impete tellus</l>
<l>Circumeat solem: <reg orig='f - ulvum'>fulvum</reg> seu arte metallum</l>
<l>Confieri possit, seu - hoc natura negavit:</l>
<l>Incola seu lunae <reg orig='da - tus'>datus</reg> est, gensque altera supra</l>
<l>Sanguine non nostro - vivit, non moribus iisdem;</l>
<l>Seu vacat ille globus, - vallesque moventur inanes:</l>
<l>Non ideo melior, non - pejor vesceris aura</l>
<l>Aetherea: te si <reg orig='carea - s'>careas</reg>, quid cetera prosunt?</l>
<l>Te, Te Nosce Ipsum: - sic te sapientia ducet:</l>
<l>Omnia te quamvis - fugiant, sic esse beato</l>
<l>Contentoque licet, <reg orig='ne - bulis'>nebulis</reg> procul, et procul umbris.</l>
</lg>
</div3>
</div2>
<pb id='s142' n='138'/>
<div2 id='WeCA.01.16' n='16' type='poem'>
<head>XVI. DAVID, et SAMSON; Scytale altera.</head>
<div3 id='WeCA.01.16.01' n='1' type='section'>
<p>PRiorem Scytalen in Miscellis meis eodem loco sequitur altera, quam Lectorum divinationi hunc in modum exposui: [In Pinacotheca tibi ostenditur antiqui et pretiosi operis tabula, sed cujus partem alteram in vehementi incendio flamma consumpsit. Quod superest latus, hominem monstrat audacem et lacertosum, luctantis specie, et sive pardum, sive leonem discerpturi, cujus non nisi extremum os et priorum pedum ungues apparent. Versuum, qui picturae subjecti erant, haec vestigia oedipo Vulcanus reliquit.</p>
<lg>
<l><q><unclear reason='tradition fragmented'>Amphitryoniadi</unclear></q></l>
<l><q><unclear reason='tradition fragmented'>Victori Nemees: t</unclear></q></l>
<l><q><unclear reason='tradition fragmented'>In tabula, non me</unclear></q></l>
<l><q><unclear reason='tradition fragmented'>Dictaei Patris, ve</unclear></q></l>
<l><q><unclear reason='tradition fragmented'>Monstrorum domi</unclear></q></l>
<l><q><unclear reason='tradition fragmented'>Quid stupidi tre</unclear></q></l>
<l><q><unclear reason='tradition fragmented'>Vester io vincit cla</unclear></q></l>
<l><q><unclear reason='tradition fragmented'>Immanisque ferae</unclear></q></l>
<l><q><unclear reason='tradition fragmented'>Macte animo, gene</unclear></q></l>
<l><q><unclear reason='tradition fragmented'>Te manet ille tuae ster</unclear></q></l>
<l><q><unclear reason='tradition fragmented'>Non impar turri</unclear></q></l>
<l><q><unclear reason='tradition fragmented'>Castraque tota unus</unclear></q></l>
<l><q><unclear reason='tradition fragmented'>Invidiam soceri fra</unclear></q></l>
<l><q><unclear reason='tradition fragmented'>Major ab insidiis, so</unclear></q></l>
<pb id='s143' n='139'/>
<l><q><unclear reason='tradition fragmented'>At tua progenies ho</unclear></q></l>
<l><q><unclear reason='tradition fragmented'>Cum Patris imperio regna</unclear></q></l>
<l><q><unclear reason='tradition fragmented'>Sublimem caelo stirp</unclear></q></l>
<l><q><unclear reason='tradition fragmented'>Efferet, ac toto]</unclear></q></l>
</lg>
<p>Enimvero Oedipum non unum torsit captiosum aenigma hoc, cujus primi versiculi promittere Herculem videbantur, dum Amphitryonadis victoris Nemees, ac Dictaei Patris meminere. Sed extrema Herculi cum non respondeant, alius huic nodo quaerendus est cuneus. Do solutionem, nec simplicem tantum; sed, quod in argumento tali fieri vix posse crederes, gemeinam, aequaliter cum eadem Scytale congruentem.</p>
</div3>
<div3 id='WeCA.01.16.02' n='2' type='section'>
<head>Scytale cum Supplemento.</head>
<lg>
<l>Amphitryoniadi - laudatrix Graecia plaude,</l>
<l>Victori Nemees: - hac major cernitur heros</l>
<l>In tabula, non <reg orig='me - ndaci'>mendaci</reg> qui sanguine cretus</l>
<l>Dictaei Patris, <reg orig='ve - ro'>vero</reg> sed Numine plenus,</l>
<l>Monstrorum <reg orig='domi - tor'>domitor</reg> didicit superare leones.</l>
<l>Quid stupidi <reg orig='tre - mitis'>tremitis</reg> pavidis sub matribus agni?</l>
<l>Vester io vincit <reg orig='cla - vae'>clavae</reg> sine pondere pastor,</l>
<l>Immanisque ferae - rictum discerpit inermis.</l>
<l>Macte animo, <reg orig='gene - rose'>generose</reg> pugil! majora supersunt:</l>
<l>Te manet ille tuae <reg orig='ster - nendus'>sternendus</reg> verbere fundae</l>
<l>Non impar turri - Golias: tu bella fugabis,</l>
<l>Castraque tota unus - : tu post mala cetera diri</l>
<l>Invidiam soceri <reg orig='fra - nges'>franges</reg>, et Numine dextro</l>
<l>Major ab insidiis, <reg orig='So - lymorum'>Solymorum</reg> regna tenebis.</l>
<pb id='s144' n='140'/>
<l>At tua progenies <reg orig='ho - minum'>hominum</reg> spes unica Christus,</l>
<l>Cum Patris imperio <reg orig='regna - ndum'>regnandum</reg> sumpserit orbem,</l>
<l>Sublimem caelo <reg orig='stirp - em'>stirpem</reg> pastoris Hebraei</l>
<l>Efferet, ac toto - David cantabitur orbe.</l>
<l>Eadem Scytale cum Supplemento alio.</l>
<l>Amphitryoniadi - quas olim Graecia laudes</l>
<l>Victori Nemees - tribuit, sibi verior alter</l>
<l>In tabula, non <reg orig='me - ndaci'>mendaci</reg>, deposcit hic heros.</l>
<l>Dictaei Patris, <reg orig='ve - terum'>veterum</reg> quem somnia fingunt,</l>
<l>Monstrorum <reg orig='domi - tor'>domitor</reg> natus, pejorque, minorque est.</l>
<l>Quid stupidi <reg orig='tre - mitis'>tremitis</reg>, sine spe, sine Judice, Hebraei?</l>
<l>Vester io vincit <reg orig='cla - ro'>claro</reg> qui robore Samson,</l>
<l>Immanisque ferae -, Gazaeorumque domat vim.</l>
<l>Macte animo, <reg orig='gene - rose'>generose</reg> DEI pro nomine victor!</l>
<l>Te manet ille tuae <reg orig='ster - nendus'>sternendus</reg> Mars maxillae:</l>
<l>Non impar turri - Gazeia claustra revelles,</l>
<l>Castraque tota unus - sine ferro et milite vinces:</l>
<l>Invidiam soceri <reg orig='fra - terna'>fraterna</reg> caede piabis,</l>
<l>Major ab insidiis, <reg orig='So - lymaeae'>Solymaeae</reg> gloria gentis.</l>
<l>At tua progenies <reg orig='ho - stilia'>hostilia</reg> conteret arma:</l>
<l>Cum Patris imperio <reg orig='regna - bit'>regnabit</reg> denique JESUS,</l>
<l>Sublimem caelo <reg orig='stir - pem'>stirpem</reg> hanc celsamque trophaeis</l>
<l>Efferet, ac toto - Samson novus orbe canetur.</l>
</lg>
</div3>
</div2>
</div1>
<div1 id='WeCA.02' n='2' type='book'>
<pb id='s145' n='141'/>
<head>LIBER II. LYRICA.</head>
<div2 id='WeCA.02.01' n='1' type='poem'>
<head>I. TETRACHORDOS In quaterna D. Walburgae Festa totidem Sacra Cantica offerens.</head>
<pb id='s146' n='142'/>
<div3 id='WeCA.02.01.01' n='1' type='section'>
<head>I Maji, Festo Canonizationis S. Walburgae.</head>
<div4 id='WeCA.02.01.01.01' n='1' type='subsection'>
<p><hi rend='italic'><q>Sanctitatem miracula probant, vita justitiam.</q></hi> S. Bern. s. de S. Benedicto.</p>
<gap desc='prosodic pattern' resp='sampling'/>
</div4>
<div4 id='WeCA.02.01.01.02' n='2' type='subsection'>
<head>Hymnus.</head>
<lg>
<l>FErtiles florum veniunt Calendae:</l>
<l>Majus effundit violas rosasque:</l>
<l>Flammeae tollunt caput ex aprico</l>
<l>Gramine calthae.</l>
<l>Sed mihi major meliorque surgit</l>
<l>Flos in Almonis viridante ripa:</l>
<l>Laeta ridentis Zephyri propago,</l>
<l>Cedite, flores.</l>
<l>Quis tuam, caelo Rosa de Britanno,</l>
<l>Purpuram nostras tulit huc in oras?</l>
<l>Franconum quis te, Speciosa, jussit</l>
<l>Visere tractus?</l>
<l>Regio flagrat rutilans colore:</l>
<l>Fronte protendit media coronam:</l>
<l>Spirat, ac hortos superante totos</l>
<l>Halat odore.</l>
<pb id='s147' n='143'/>
<l>Diva, regali radiata cocco,</l>
<l>Purpuram virtus rapuit nitentem:</l>
<l>Sed latus fulgens meliore cinxit</l>
<l>Murice velans.</l>
<l>Namque te caelo cumulante donis,</l>
<l>Caritas multo decoravit auro:</l>
<l>Nunc tibi splendor superum perenni</l>
<l>Ardet ab ostro.</l>
<l>Viva Paestano rosa quae stat horto,</l>
<l>Nobilem fundit resoluta succum,</l>
<l>Multus ut stillas medici liquoris</l>
<l>Sentiat aeger.</l>
<l>Viva spargebas radios, Virago:</l>
<l>Nunc tuum succus penetrat sepulcrum,</l>
<l>Quique de sicco fluit osse, morbos</l>
<l>Diluit humor.</l>
<l>Vita Walburgae celebrat Tonantem:</l>
<l>Ossa Walburgae celebrare pergunt</l>
<l>Unius nomen Triplicisque toto</l>
<l>Axe refulgens.</l>
</lg>
</div4>
</div3>
<pb id='s148' n='144'/>
<div3 id='WeCA.02.01.02' n='2' type='section'>
<head>XXV. Februarii, Die Obitus S. Walburgae.</head>
<div4 id='WeCA.02.01.02.01' n='1' type='subsection'>
<p><q><hi rend='italic'>Plena Spiritu Sancto obdormivit in Domino.</hi></q> Philipp. Ep. Eystett. in vita S. Wilib.</p>
<gap desc='prosodic pattern' resp='sampling'/>
</div4>
<div4 id='WeCA.02.01.02.02' n='2' type='subsection'>
<head>Hymnus.</head>
<lg>
<l>AGe velox age Navis! pete Portum!</l>
<l>Scopuloso tolerasti mala ponto:</l>
<l>Pete portum! fuge tristes levis undas!</l>
<l>Fuge gaudens!</l>
<l>Mare vastum, mare dirum, mare frendens,</l>
<l>Rapidorum furor atrox aquilonum,</l>
<l>Et Orion freta tollens, hyemesque</l>
<l>Tibi cessant.</l>
<l>Tege Portu latus Euris agitatum:</l>
<l>Sinuosam rate tanges stationem,</l>
<l>Nec arenam cupienti tibi differt</l>
<l>Polus ultra.</l>
<l>Vehe gemmas, vehe gazam rutilantem,</l>
<l>Opulentum vehe pondus spoliorum:</l>
<l>Gere toto lucra ponto repetita:</l>
<l>Pete Portum!</l>
<l>Sed et alni trepidantis miseresce!</l>
<l>Mihi fluctus minitantur truculenti,</l>
<l>Mihi Cauri reboantes, mihi saxa,</l>
<l>Mihi syrtes.</l>
<pb id='s149' n='145'/>
<l>Fremit aer, mare mugit, scapha nutat:</l>
<l>Neque malus mihi firmus, neque transtra:</l>
<l>Neque remus satis acer furibundum</l>
<l>Ferit aequor.</l>
<l>Vada terrent: et abundant freta monstris:</l>
<l>Quot iniquos, quot acerbos aliorum</l>
<l>Mihi casus trepidanti tumidi vis</l>
<l>Maris offert!</l>
<l>Nisi clemens titubanti polus adsit,</l>
<l>Pereundum miserando, pereundum!</l>
<l>Nihil aurae tribuendum male fidae,</l>
<l>Nihil arti.</l>
<l>Moderatrix bona prorae, pia virgo!</l>
<l>Rege cursum, freta placa, solitoque</l>
<l>Pede calca maris iram, metuentem</l>
<l>Tege puppim!</l>
<l>Duce Diva, Deus adsit, Deus ille,</l>
<l>Cui pontus, cui turbo silet omnis;</l>
<l>Cui fulmen, cui saxum, cui subsunt</l>
<l>Fera cete.</l>
</lg>
</div4>
</div3>
<pb id='s150' n='146'/>
<div3 id='WeCA.02.01.03' n='3' type='section'>
<head>IV Augusti, Festo Egressionis Ex Anglia.</head>
<div4 id='WeCA.02.01.03.01' n='1' type='subsection'>
<p>Quod propter perpetuum Olei Walburgini prodigium celebratur.</p>
<p><hi rend='italic'><q>Apud Deum et apud homines glorificata est.</q></hi> Eccl. in offic. S. Luciae.</p>
<gap desc='prosodic pattern' resp='sampling'/>
</div4>
<div4 id='WeCA.02.01.03.02' n='2' type='subsection'>
<head>Hymnus.</head>
<lg>
<l>DIva, quam veretur Almo,</l>
<l>Cujus imam vestis oram</l>
<l>Suaviatur Aureatum, <note>(a) Eustadium.</note></l>
<l>Adque nomen exilit.</l>
<l>Te corona non fefellit:</l>
<l>Regna contempsisse fortis,</l>
<l>Vela poscis, atque velum,</l>
<l>Exulasque regie.</l>
<l>Numini probare magnum,</l>
<l>Inquis, ac illustre pectus,</l>
<l>Aureas exosa nugas,</l>
<l>Ampla mens desiderat.</l>
<l>Quod petisti, donat aether:</l>
<l>Exulantem terra nescit,</l>
<l>Summa sed te dextra sponsi</l>
<l>Ambiens amplectitur.</l>
<pb id='s151' n='147'/>
<l>Quin et ipsa nunc adorat,</l>
<l>Quam premebas calce, terra,</l>
<l>Sacra multo dum vaporat</l>
<l>Ture pulvinaria.</l>
<l>Pectus illud, grande pectus,</l>
<l>Nulla regna quod replebant,</l>
<l>Nunc perenni fonte dives</l>
<l>Dura vincit marmora. <note>(b) [<q>De membris ejus virgineis, maxime tamen pectoralibus, sacrum emanat oleum.</q>] Philipp. Episc. Eystettens. in Vita D. Wilibaldi.</note></l>
<l>Gloriam si fontis almi</l>
<l>Culpa laeserit clientis,</l>
<l>Limpidus vaneseit humor,</l>
<l>Sede cedens impia. <note>(c) [<q>Si immunde vel irreverenter teneatur, vel ad loca, ubi peccati illecebrae perpetrari consueverunt, deportetur, omnino evanescit.</q>] idem ibidem, loquens de sacro oleo Walburgino.</note></l>
<l>Umbra gloriae relicta</l>
<l>Gloriam quam gignit amplam,</l>
<l>Teque toto spargit orbe</l>
<l>Ac olympo nobilem!</l>
<l>Gloriae sons prime, Numen,</l>
<l>O ut uni serviamus</l>
<l>Patris almi Filiique</l>
<l>Spiritusque gloriae!</l>
</lg>
</div4>
</div3>
<pb id='s152' n='148'/>
<div3 id='WeCA.02.01.04' n='4' type='section'>
<head>XII Octobris, Pesto Translationis D. Walburgae.</head>
<div4 id='WeCA.02.01.04.01' n='1' type='subsection'>
<p><hi rend='italic'><q>Fuitque illo tempore Heidenheimensis Ecclesia asylum et portus omnium laborantium.</q></hi> Adelbert. Abb. de Monast. Heidenh.</p>
<gap desc='prosodic pattern' resp='sampling'/>
</div4>
<div4 id='WeCA.02.01.04.02' n='2' type='subsection'>
<head>Hymnus.</head>
<lg>
<l>SI quem tristitiae nubila presserant,</l>
<l>Heidenhemiacam poscere Virginem,</l>
<l>Sperataque potiri</l>
<l>Suerat nil dubitans ope.</l>
<l>Te nunc, Eystadium, nobilis Incola,</l>
<l>Te nunc Diva beat, te miseris jubet</l>
<l>Curis esse levamen,</l>
<l>Et fessis ratibus sinum.</l>
<l>Virgo, spes inopum, subsidium potens,</l>
<l>Non unquam vacuis quae precibus soles</l>
<l>Implorata vocari,</l>
<l>Genti o Sospita supplici.</l>
<l>Vivunt in tabulis vota clientium,</l>
<l>Circumplexa tuum densa sacrarium,</l>
<l>Et me tollere vocem</l>
<l>Plenum spe simili jubent.</l>
<pb id='s153' n='149'/>
<l>Mortis Diva potens frangere arundinem,</l>
<l>Cassis luminibus restituis diem,</l>
<l>Palloremque, febresque</l>
<l>Membris ejiciens agis.</l>
<l>Crimen letiferum, deterior lues,</l>
<l>Quo noster moritur spiritus heu nocens,</l>
<l>Te, Patrona, tuente</l>
<l>Mentis finibus exulat.</l>
<l>O quae tot recipis vota precantium,</l>
<l>Nostris perfugium mite laboribus,</l>
<l>Cui tot millia sese</l>
<l>Debent, terrigenum salus!</l>
<l>Me num rejicies, optima virginum?</l>
<l>Soli num mihi te ferrea subtrahes?</l>
<l>In me deficis uno?</l>
<l>At non deficis, o pia!</l>
<l>O qui tergeminus cuncta moves Deus,</l>
<l>Walburgae facili nos releva manu!</l>
<l>In te cuncta redundat</l>
<l>Laus et gloria caelitum.</l>
</lg>
</div4>
</div3>
</div2>
<pb id='s154' n='150'/>
<div2 id='WeCA.02.02' n='2' type='poem'>
<head>II. THABOR POETICUS, <hi rend='italic'>Seu non esse Theologo indecoram Poesin</hi>. Ode Galliambica.</head>
<div3 id='WeCA.02.02.01' n='1' type='section'>
<head>Galliambus.</head>
<p><gap desc='prosodic pattern ' resp='sampling'/></p>
</div3>
<div3 id='WeCA.02.02.02' n='2' type='section'>
<lg>
<l>QUo feror repente? quaevis Aquilone celerior</l>
<l>Cava nubila super in dissita littora rapuit?</l>
<l>Immensa, video, me trans freta suscipit oriens;</l>
<l>Galilaea, video, jam jam super advolo spatia.</l>
<l>En ad Cisonis undas, ubi vortice rapido</l>
<l>Obices repellit, et vi ruit undique tumidus,</l>
<l>Cessat volatus, et jam meus infima repeto.</l>
<l>Quis mons hic, alta qui vertice nubila penetrat?</l>
<l>Agnosco: sacra cerno viridis juga Thaboris,</l>
<l>Ubi sedem domina fixit altam Theologia,</l>
<l>Arcanaque docet. Ut fulgura crebra micuerunt,</l>
<l>Infra, supraque, et hinc, et hinc, monteque medio!</l>
<pb id='s155' n='151'/>
<l>Ut multus ignis advertere non sinit oculos!</l>
<l>Ut summa ab arce personant laeta tonitrua!</l>
<l>Sic Sina fulsit, atque ignibus auctus, Abramidum</l>
<l>Cum lex dabatur, perterruit exanime genus.</l>
<l>Salveto, sincte, quisquis praees, o mihi genie,</l>
<l>Salveto, supplicantique faveto propitius.</l>
<l>Vosque Indigetes, sacrata qui culmina tegitis,</l>
<l>Praestitesque montis, hospitem admittite placidi.</l>
<l>Tene autem intueor, o non sine numine Superum,</l>
<l>Te primum video, Josephe, Poeseos ocule, <note>(a) Vir sanctissimus, <hi rend='italic'>Josephus Hymnographus</hi>, Poetarum Patronus. colitur ad diem III Aprilis.</note></l>
<l>O qui serena caeli colis inclytus adyta,</l>
<l>Decus o perenne, montis et gloria bifidi,</l>
<l>Quid in hoc te video monte? num vatibus etiam</l>
<l>Fas est adire sublimia culmina Thaboris?</l>
<l>Namque exulare fama nos hinc mala perhibet.</l>
<l>Concussit ille bis ter sacra tempora stomachans,</l>
<l>Et me laurigera jussit Examina latere</l>
<l>In utroque montis obvios cernere temere.</l>
<l>Ascendo: cithara passim, numerosaque resonant</l>
<l>Nemora per umbrifera, et editos carmina tumulos.</l>
<l>Josephe, quis vir ille est, rogo, quem globus avide</l>
<l>Circum audit omnis? Ille, inquit, Eleutherius <note>(b) Livinus Meyerus de Ira, is qui nomine Eleutherii volumen de Auxiliis edidit. <foreign lang='GR'>Eleuqeros2</foreign> <hi rend='italic'>liber</hi>.</note> hic est,</l>
<pb id='s156' n='152'/>
<l>Qui strinxit arma liber, et compede voluit,</l>
<l>Et compedum timore nostrum eximere genus,</l>
<l>Hic iram placidus extinguere carmine satagit,</l>
<l>Durosque mollit, atque aspera pectora subigit.</l>
<l>Neque procul hinc alius, icta quem nobilitat Hydra,</l>
<l>Vulnusque passa nulli medicabile manui,</l>
<l>Nunc flore cinctus, hortulum sedulus adamat,</l>
<l>Parnassioque sic irrigat omnia latice,</l>
<l>Ut, Rapiniana si forte rosaria videat</l>
<l>Phaeax Alcinous, et viri pomifera sola,</l>
<l>Quibus invidere victus queat arte, reperiat, <note>(c) Libri Hortorum Renati Rapini, qui et adversus Jansenii affeclas scripsit.</note></l>
<l>Tum mihi patuere longe terebinthina nemora,</l>
<l>Ramisque tectus ingens chorus: ardua fidibus</l>
<l>Resonabat ora, multusque Rogacius, et hugo,</l>
<l>Et quos mihi umbra subduxit, opacave fruticum,</l>
<l>Certabant patula circum juga pellicere sono:</l>
<l>Juga pulsa carmen aurea ad sidera referunt.</l>
<l>Tum demum Thaboris ad summa cacumina venio,</l>
<l>Rursumque cantus aures mihi complet et animum.</l>
<l>Lauro olim duplice quem fulgere Sequana stupuit,</l>
<l>Gerson tonante nunc increpat aera lituo:</l>
<l>Nunc cui Deus Homo paruit, carmine celebrat. <note>(d) Gersonis Josephins, Poema Epieum.</note></l>
<pb id='s157' n='153'/>
<l>Quid quod, cui nomen ipsa fecit theologia,</l>
<l>Lauro revinctus ardebat Achaica premere</l>
<l>Vestigia omnia, omnibus currere numeris</l>
<l>Doctus Gregorius, omnium gloria tribuum,</l>
<l>Quascunque Pindus educat vertice gemino.</l>
<l>Nec te tacebo, nominis gemma Seraphici,</l>
<l>Bonaventura pater: et te super edita Thaboris</l>
<l>Vidi audiique: tamque me vox tua rapuit,</l>
<l>Quam quae omnes superat aemulas Thracia volucris. <note>(e) D. Bonaventurae Philomela.</note></l>
<l>Demum quem video? quis cingitur undique radiis?</l>
<l>Num Phoebus ipse se vatibus inserit oriens?</l>
<l>Cum dux itineris: hic fabula nulla, nec Helicon,</l>
<l>Heliconiumve numen: hic sole nitidior,</l>
<l>Hic Aquinas rutilus, alta qui primus in adyta</l>
<l>Theologiaeque sacra gressum intulit, et face rosea</l>
<l>Tenebras et ipse vicit, et vincere docuit.</l>
<l>Hic idem aggreditur excelsa ubi carmina rapidus,</l>
<l>Sobolem Sionis evocat, <note>(f) Hymnus D. Aquinatis, Lauda Sion Salvatorem.</note> nubila superans,</l>
<l>Laudansque nomen, alta quod nomina trepidant,</l>
<l>Cui terra curvat, et polus, tartaraque genu.</l>
<l>I nunc, Poeta, visa vulgare memineris,</l>
<l>Ne pectora vanus error male credula capiat.</l>
<l>Haec ubi ille, me repente vis sustulit eadem,</l>
<l>Et carmina mihi, et ipsum rapuit mihi Thaborem.</l>
</lg>
</div3>
</div2>
<pb id='s158' n='154'/>
<div2 id='WeCA.02.03' n='3' type='poem'>
<head>III. VILLICUS Ad Vestalium Januam.</head>
<div3 id='WeCA.02.03.01' n='1' type='section'>
<head>Hendecasyllabi.</head>
<p><gap desc='prosodic pattern ' resp='sampling'/></p>
</div3>
<div3 id='WeCA.02.03.02' n='2' type='section'>
<lg>
<l>NArrabo tibi negligente versu,</l>
<l>Quod magno didici libens magistro.</l>
<l>Suadae delicium, Calinus ille,</l>
<l>Notus mille laboribus Calinus,</l>
<l>Interpres Samuelis ille doctus,</l>
<l>Sacrae non timuit loquacitatis</l>
<l>Sacris Virginibus referre culpam.</l>
<l>Me, qui versiculis jocor latinis,</l>
<l>Matres veliferae, nihil dolentes,</l>
<l>Permittent lepidum sequi Calinum. <note>(a) Celeberrimus Caesar Calinus id narrat in Dissertationibus ad Virgines DEO Sacras, Edit. Venet. 1724 P. 3 Vol. 2 Dissert. 8, quae est de Janitricibus.</note></l>
<l>Est (non nomino: nam nec ipse novi)</l>
<l>Est quaedam Superis domus dicata:</l>
<l>Trojanas, Rutulasve tu putato;</l>
<l>Aedes est satis esse feminarum.</l>
<pb id='s159' n='155'/>
<l>Illis aedibus Asprius navabat</l>
<l>In villis operam recens agrestem.</l>
<l>Is par tergeminum columbulorum,</l>
<l>Donum Matribus, inferebat urbi.</l>
<l>Miratur nova tecta Mopsus haerens,</l>
<l>Miratur sacra templa, claustra, portas.</l>
<l>Sensim cratibus Asprius propinquat,</l>
<l>Et circumspiciens cupit rogari.</l>
<l>Nec voto pia defuit Quirina,</l>
<l>Quae solers teretem rotabat ornum, <note>(b) Ruotaja. Windenmeisterin.</note></l>
<l>Palma circumagens volucre lignum,</l>
<l>Seu fasces veniant epistolarum,</l>
<l>Seu munuscula recreent videntem.</l>
<l>Ut sensit gemitus columbulorum,</l>
<l>Conjunxit gemitum suum Quirina,</l>
<l>Et coenae memor, ausa spem fovere est.</l>
<l>Tum sic blanda rogat: reponit ille.</l>
<l>Q. Salveto, bone vir: petisne quandam?</l>
<l>A. Illam, cui penoris suprema cura est.</l>
<l>Q. Mi vir, ne mora te retardet ulla,</l>
<l>Sisto jam tibi jamque, quam cupisti.</l>
<l>Curro protinus - - - - Id tamen docebis,</l>
<l>Quod nomen tibi, quive sis, et unde.</l>
<l>A. Vestris Asprivs esse nuper agris</l>
<l>Coepi villicus ad Lacum Minorem.</l>
<l>Q. Tune is villicus ad Lacum Minorem es?</l>
<l>Hem! tune is novus? Asprius vocaris?</l>
<l>At quantis spartiis ab urbe distas?</l>
<l>A. Ad quintum lapidem Lacus recedit.</l>
<pb id='s160' n='156'/>
<l>Q. An conjux tibi, liberique parvi?</l>
<l>A. Est uxor mihi, liberique parvi.</l>
<l>Q. Quot conjux bona liberos creavit?</l>
<l>A. Sunt heu! quinque superstites alendi.</l>
<l>Q. Omnes an pueri? puella nulla?</l>
<l>A. Soli tres pueri, duae puellae.</l>
<l>Q. Transistine forum? frequensne turba est?</l>
<l>A. Transivi: populo scatet frequente.</l>
<l>Q. Vidistine (placere namque dicunt)</l>
<l>Pupas artisici manu moveri?</l>
<l>A. Puparum mihi nulla visa pars est.</l>
<l>Q. Mores illepidos, et invenustos!</l>
<l>Tantas delicias omittis ultro?</l>
<l>A. Nummos perdere non placebat ultro.</l>
<l>Q. Quid flores? an emuntur elegantes?</l>
<l>A. Flores cernere non mihi vacabat.</l>
<l>Q. A quot mensibus arva nostra curas?</l>
<l>A. Rus istud colo mensibus duobus.</l>
<l>Q. Quid fers? an penui dabis columbas?</l>
<l>Certe vox mihi prodidit columbas.</l>
<l>A. Sex pullos fero: munus est culinae.</l>
<l>Q. Expecta modo paululum quiescens:</l>
<l>Non te particulam morabor horae.</l>
<l>Puncto temporis, optime o virorum,</l>
<l>Praesentem tibi sisto Janitricem.</l>
<l>Sic se proripit illa, Janitrixque,</l>
<l>Esse ut audiit hospitem novellum,</l>
<l>Gaudet viesere, duplicatque gressum.</l>
<l>Sermonum variant vices easdem.</l>
<l>Hospes, dent Superi tibi salutem,</l>
<l>J. Quam prodire cupis? A. Penus magistram.</l>
<pb id='s161' n='157'/>
<l>J. Audivi: sed et ocius vocabo.</l>
<l>Asper diceris, ut puto; Aspriusne?</l>
<l>A. Nomen Asprius est mihi paternum.</l>
<l>J. Tu nunc villicus ad Lacum Minorem?</l>
<l>A. Sum. J. Quot millia passuum hae ab urbe?</l>
<l>A. Ad quintum lapidem. J. Tibine conjux?</l>
<l>An domi tibi liberi educantur?</l>
<l>A. Est conjux mihi, satque liberorum.</l>
<l>J. Quam magnam numeras pater cohortem?</l>
<l>Omnes an pueros? an et puellas?</l>
<l>A. Tres crescunt pueri, duae puellae.</l>
<l>Magnis laudibus efferenda conjux,</l>
<l>Quae quinos tibi liberos pararit.</l>
<l>An multus populus sorum replevit?</l>
<l>A. Stant densi cunei, teruntque tempus.</l>
<l>J. Pupae mirisice regi feruntur:</l>
<l>Famam an dexteritas meretur istam?</l>
<l>A. Haud sane scio: nulla visa pupa est.</l>
<l>J. O bardum caput, atque o insicetum!</l>
<l>Pupas praeteriisse te stupendas?</l>
<l>Pupas, prodigium, decusque secli?</l>
<l>A. Istud prodigium decusque secli</l>
<l>Solis divitibus lubens relinquo.</l>
<l>J. Quid foro ex olitorio refertur?</l>
<l>Florum copia num decora venit?</l>
<l>A. Quae florum mihi cura possit esse?</l>
<l>J. Quam pridem tibi villa nostra paret?</l>
<l>A. Mensis conditus unus est et alter.</l>
<l>J. Quodnam subsidium penus tulisti?</l>
<l>A. Sex vobis teneros dabo columbos.</l>
<l>J. Quae praeest penui, meo vocatu</l>
<l>Te mox audiet, ac onus levabit.</l>
<pb id='s162' n='158'/>
<l>Defunctus modo villicus secunda</l>
<l>Post tot taedia quaestione tandem,</l>
<l>Metam femineae loquacitatis</l>
<l>Sporabat, celeremque missionem.</l>
<l>Sed spes futilis Asprium fevellit:</l>
<l>Nam venit, monituque Janitricis,</l>
<l>Ingentique cuqidinis flabello</l>
<l>Instigata: Lucretia otiosa,</l>
<l>Longae tertia quaestonis auctor.</l>
<l>Nullus psittacus in plagis Eois</l>
<l>Reddit voce fideliore vocem,</l>
<l>Quamcunque audiit aemulator ales:</l>
<l>Quam Lucretia vocibus priorum</l>
<l>Succeit, totidemque dicta promit;</l>
<l>Ac ceu proferat e penu parata,</l>
<l>Cui Lucretia praesidet struendae. <note>(c) Celeraria. Fr. Grosskellnerin.</note></l>
<l>Rursum poscitur Aspriique nomen,</l>
<l>Sedesque, et nova cura villicandi,</l>
<l>Et menses duo villicationis,</l>
<l>Et quintus lapis, et fidelis uxor,</l>
<l>Et quinaria turma liberorum,</l>
<l>In qua tres pueri, duae puellae.</l>
<l>Tum forum misero remetiendum,</l>
<l>Et multae numeranda plebis unda,</l>
<l>Et pupae (gravis, et pudenda culpa!)</l>
<l>Neglectae reprehensio ferenda.</l>
<l>Nec flores aberant, foro petiti,</l>
<l>Incassum sed ab Asprio petiti.</l>
<l>Agmen claudere ter duo columbi,</l>
<l>Duleis praeda Lucretiae, jubentur.</l>
<pb id='s163' n='159'/>
<l>Praeda hac ne queat ocius potiri,</l>
<l>Obstat celsior Angelae potestas.</l>
<l>Quantus versat in urbe Quaestor aurum,</l>
<l>Tanta aerario in aedibus sacratis</l>
<l>Infert Angela detrahitque nummos. <note>(d) Camerlenga. Fr. Schaffnerin.</note></l>
<l>Huic quaestoria dignitas tributum</l>
<l>Pendi cogit, et Asprii columbos</l>
<l>Dextra non patitur capi minore.</l>
<l>Hoc Lucretia mittit ad tribunal</l>
<l>Repto tempore villicum frementem.</l>
<l>Grates Angela, nec diu morata,</l>
<l>Mansuete petit, hospitemque lento</l>
<l>Quarta examine denuo fatigat.</l>
<l>Instat non minus, elicitque nomen,</l>
<l>Munus fertile, munerisque tempus,</l>
<l>Et quintum lapidem, et Lacum Minorem,</l>
<l>Uxorem, numerumque liberorum,</l>
<l>Et sexus utriusque portionem,</l>
<l>Et pupas agiles, novosque flores,</l>
<l>Vectigalque columbulos tenellos.</l>
<l>Sic pullos recipit, sed ante fata,</l>
<l>Noscendam quoque JULIAM videri,</l>
<l>Coetus virginei ducem caputque,</l>
<l>Virtute, ingenio, pedo verendam.</l>
<l>Spera, mi Corydon: suprema tandem</l>
<l>Audit Julia, post quies sequettir.</l>
<l>Vix Antistita se dedit videndam,</l>
<l>Cum mox occupat Asprius, genuque</l>
<pb id='s164' n='160'/>
<l>Lunato, prior incipit profari:</l>
<l>O princeps dominarum, agrique nostri:</l>
<l>Adsum villicus ab Lacu minore:</l>
<l>Nomen Asprius est mihi, patrique;</l>
<l>Nequis censeat Asperum vocari.</l>
<l>Ad quintum lapidem remota villa est.</l>
<l>Est uxor mihi juncta, liberique,</l>
<l>E quorum numero duae puellae,</l>
<l>At tres sunt pueri; perinde quinque.</l>
<l>Ingressus medium forum petivi:</l>
<l>Stipatum id populi fremente turba est.</l>
<l>Puparum tamen artibus jocisque</l>
<l>Sane non libuit mihi interesse:</l>
<l>Gratis non sinimur videre pupas,</l>
<l>Nec dignas pretio Asprius putavit:</l>
<l>Pauper, illepidusque, et invenustus,</l>
<l>Bardusque Asprius est, et insicetus.</l>
<l>An florum genus elegans novumque</l>
<l>Emptores trahat in foro fragrante,</l>
<l>Nemo me docuit, nec ipse vidi.</l>
<l>Ex quo tempore rura vestra servo,</l>
<l>Lumen menstrua luna bis recepit.</l>
<l>Primum hoc indicium fero laboris,</l>
<l>Sex pullos, genitos meis columbis,</l>
<l>Hic finem dedit Asprius loquendi.</l>
<l>Hac ceu grandine deprehensa vocum,</l>
<l>Matrum maxima substitit renidens:</l>
<l>Et secum reputans chaos remistum,</l>
<l>Quod profuderat Asprius salutans,</l>
<l>Arvis ingemuit suoque ruri,</l>
<pb id='s165' n='161'/>
<l>Queis hunc inscia villicum dedisset,</l>
<l>Corrupto stolidum pecus cerebro.</l>
<l>Ergo, vir bone, quid mihi recenses?</l>
<l>Inquit: congeries quid ista poscit?</l>
<l>Cui haec providus Asprius reponit:</l>
<l>Matres quatuor allocutus ante,</l>
<l>Jussus singula singulis referre,</l>
<l>Incerta dubitare mente coepi,</l>
<l>Vestris legibus idne sanciatur,</l>
<l>Haec ut singula protinus rogetis.</l>
<l>Quae vos regula cunque stringit urgens,</l>
<l>Tanto, Antistita, parce jam labori:</l>
<l>Praeveni tua dicta, protulique</l>
<l>Uno cuncta recolligens tenore.</l>
</lg>
</div3>
</div2>
<pb id='s166' n='162'/>
<div2 id='WeCA.02.04' n='4' type='poem'>
<head>IV. OLYMPUS, ad abeuntem amicum, MARIUM LUPINUM.</head>
<div3 id='WeCA.02.04.01' n='1' type='section'>
<p>Jambo puro.</p> 
<gap desc='Greek words'/>
</div3>
<div3 id='WeCA.02.04.02' n='2' type='section'>
<lg>
<l>ABis Amice, gaudium et decus meum:</l>
<l>Abis, nec ingemisco. sed tacet dolor,</l>
<l>Stoa jubente, clauditurque pectore.</l>
<l>Viden'? serenus ultimum cano vale,</l>
<l>Lyramque pulso lenibus MARI sonis.</l>
<l>Tui ergo vota vatis ultima accipe,</l>
<l>Memorque conde pectoris sinu intimo.</l>
<l>Procul facessat Antium regens Dea,</l>
<l>Inane nomen: ejus in favoribus</l>
<l>Profana turba spes suas putet sitas.</l>
<l>Tua, LUPINE, credito, tua in manu est,</l>
<l>Beatus esse quo queas, velis modo.</l>
<l>Quid, inquis, ergo? Mentis est Serenitas.</l>
<l>Quietus esto semper, hoc precor bonum:</l>
<l>Tibique quidquid accidat, mane tuus.</l>
<l>Amice, dives affatim et beatus est,</l>
<l>Cui dedere caelites schola hac frui.</l>
<l>Lubens carere ceteris queam omnibus,</l>
<l>Modo absque nube mentis esse det polus.</l>
<l>Adesto semper, o quies, bonum optimum!</l>
<l>Latebo spretus, exulabo fortiter:</l>
<l>Queo esse pauper, et situ putrescere,</l>
<pb id='s167' n='163'/>
<l>Nec invidere quidpiam cuipiam,</l>
<l>Quies amata, conditus tuo sinu.</l>
<l>LUPINE docte, quid studemus artibus?</l>
<l>Quid erudita nos terunt crepundia?</l>
<l>Nec hujus artis ingredi sacrarium</l>
<l>Paramus ante ceteras? Sine, o MARI,</l>
<l>Suo furore vulgus abripi sine:</l>
<l>Cupido vana, vanus et nocens amor,</l>
<l>Timorque vanus, ira vana, vana spes,</l>
<l>Dolorque vanus aegra corda torqueant.</l>
<l>Amant dolere: si malum deest, vocant:</l>
<l>Sibique sponte sentibus replent sinum.</l>
<l>Furant, furant, LUPINE, stulta pectora;</l>
<l>Tuum Sophia servet, et supra erigat</l>
<l>Inane vulgus. Emineto, Thessalus</l>
<l>Olympus esto! cernis? ille verticem</l>
<l>Ut alta ad astra tollit? Africi minas,</l>
<l>Tonitruumque fulminumque vim feram</l>
<l>Ut usque spernit? integer, quia altior,</l>
<l>Suusque semper. Talis, o MARI, emine,</l>
<l>Et altiore cuncta de cacumine</l>
<l>Videre disce; nil tibi nocentia:</l>
<l>Olympus esto: cuncta, cuncta despice!</l>
<l>Ubi virile pectus haec Stoa imbuet,</l>
<l>Trucemque spiritum Laconis indues:</l>
<l>Serenitatis aureae tibi jubar</l>
<l>Perenne, Amice, spondeo: Quies tibi,</l>
<l>Quies beata claudet illico latus,</l>
<l>Et assidebit inter atra permanens</l>
<l>Ut inter alba, lacteaque dextera</l>
<l>Fidele nectar usque et usque porriget.</l>
<l>Nihil sibi petentibus Quies adest:</l>
<pb id='s168' n='164'/>
<l>Nihil mali timentibus Quies adest:</l>
<l>Nihil dolere fortibus Quies adest.</l>
<l>Nihil timere, nil sitire, nil pati,</l>
<l>Nihil dolere, fortis ars et inclyta!</l>
<l>Sed ars, LUPINE, longa quam docet dies,</l>
<l>Capitque sero multa diligentia.</l>
<l>Docebat hanc magister orbis Atticus,</l>
<l>Cui bibenda non magis fuit gravis</l>
<l>Cicuta, quam racemus in Clio satus.</l>
<l>Quietus ille vidit horridam necem:</l>
<l>Iniqua verba judicum audiit tacens:</l>
<l>Gementibusque ceteris necem viri,</l>
<l>Serenus ipse, Mitte lacrymas, eit,</l>
<l>Cohors amica: Socrates tuus migrat;</l>
<l>Sed innocens; sed interire nescius.</l>
<l>Relinquo membra: spiritus nequit mori.</l>
<l>LUPINE! cernis hanc necem? triumphus est.</l>
<l>Levemus eja pulvere obsitum caput,</l>
<l>Et exigamus alta probra pectore,</l>
<l>Quibus popellus ingemiscit et stupet.</l>
<l>Adesto (provocare sic juvat mala)</l>
<l>Adesto casus omnis, omnis impetus:</l>
<l>Inerme pectus offero: feri, irrue!</l>
<l>Carere, possidere; dejici in lutum,</l>
<l>Vel in cacumen evehi Diis parem;</l>
<l>Erit perinde: quaelibet mala ingruant,</l>
<l>Feram serenus: haud erunt bono mala.</l>
<l>Amice, sic poeta te tuus jubet</l>
<l>Valere semper, omnibus malis procul.</l>
<l>Dolor metusque vulgus enecat rude,</l>
<l>Et, ut tumultuantis in freto aequoris</l>
<pb id='s169' n='165'/>
<l>Referta cuncta fluctibus feris fremunt,</l>
<l>Sequentis impete unda truditur prior:</l>
<l>LUPINE, portus ecce! si sapis, subi.</l>
</lg>
</div3>
</div2>
<div2 id='WeCA.02.05' n='5' type='poem'>
<head>V. LONGOBADORUM LEX, Fabula.</head>
<lg>
<l>IN vetere rudium Longobardorum plaga</l>
<l>Ipso e Senatu nobilis Provinciae</l>
<l>Coiere laeti quatuor primi senes.</l>
<l>Baccho litabant, tetricis curis procul:</l>
<l>Et Libero cum liberas mentes darent,</l>
<l>Unus calidior, pectore hos rupit sonos:</l>
<l>Grandaevi amici, quos dies junxit bonus!</l>
<l>Agite, audeamus, patria quod narret stupens:</l>
<l>Id pignus hilaris erit amieitiae novum.</l>
<l>Vulgare votum est, prandiis notum omnibus,</l>
<l>Uno rigari poculo, ut amicum bibas.</l>
<l>Annos salubres voce qui larga vovet,</l>
<l>Is majus aliquid tentet in Bacchi sacris.</l>
<l>Fecere veteres, nomine emensi hospitem,</l>
<l>Favente cum tot verterent cyathos manu,</l>
<pb id='s170' n='166'/>
<l>Quot scriberetur literis gratum caput. <note>(a) Martialis docet, cum l. II epigr. 37 ad Hypnum ait: [<q>Quincunces, et sex cyathos, bessemque bibamus, Cajus ut siat Julius, et Proculus.</q>] Bes enim erat octo cyathorum. Idem l. 9 epigr. 95 ad Calatissium: [<q>Nunc niibi dic, quis erit, cui te, Calatisse, deorum Sex jubeo cyathos fundere? Caesar crit.</q>] Ita legit Raderus.</note></l>
<l>Superare et istos hoc dic, socii, juvat!</l>
<l>Annos bibamus, quotquot ipsi viximus,</l>
<l>Totque repetamus pocula, quot hyemes pigras</l>
<l>Fugando nostrum quisque ver tenuit novum.</l>
<l>Plaudunt sodales, ebrii jam tum mero,</l>
<l>Bonumque factum, clamitant, factum bonum!</l>
<l>Nunc, nunc parantur in novos usus cadi,</l>
<l>Queis se repositis amphorae vivae impleant.</l>
<l>Jam multa compotoribus nix squallida</l>
<l>Olim capillos insicit: quotquot bibunt,</l>
<l>Vicere sexagesimam solis rotam.</l>
<l>Certatur ergo mutuis carchesiis,</l>
<l>Ventribus obesis ut tot autumnos ferant.</l>
<l>Sed tanta vis et copia Ignigenae Dei</l>
<l>Inflare venas rancidas magis et magis,</l>
<l>Liquidique flamma incendii aetatis gelu</l>
<l>Calore nimio solvere, senecta opprimi.</l>
<l>Cariosa rumpit dolia excedens modum,</l>
<l>Frangensque vires corporis vinum aestuat.</l>
<l>Populatur ardor viscera: exusti cadunt:</l>
<l>Una quaternae victimae Bacchi jacent.</l>
<pb id='s171' n='167'/>
<l>Abominandi funeris rumor volat,</l>
<l>Omnemque Longobardiam hic horror replet.</l>
<l>En huc recidere nesciam freni sitim!</l>
<l>Hoc sanitatem posse, quaesitam in vitris!</l>
<l>Crebrescit hic tumultus, ac totum forum</l>
<l>Odio vetusti moris incensum rapit.</l>
<l>Regis tenebat mortui Interrex locum:</l>
<l>Is potor undae, et omnis osor Massici,</l>
<l>Immite subito vulgat edictum palam:</l>
<l>Ncquis suorum bibere quemcunque audeat,</l>
<l>Amicum, amicam, conjugem, dominum, patrem,</l>
<l>Ipsius Interregis aut Regis caput. <note>(b) Vide de compotatione ac lege hac Longobsrdica R. P. Franciscum Hunolt, Orat. Sacr. Vol. 2 Orat. 21.</note></l>
<l>At qui potitus deinde dominatu ac throno</l>
<l>Rex Longobardis praefuit, legem abstulit,</l>
<l>Ita fatus: Equidem abusus est rerum omnium.</l>
<l>Sed non abusum tollere ac usum decet:</l>
<l>Nec obesse debst unus aut alter reus,</l>
<l>Ut, ille quod peccavit, hoc omnes luant.</l>
</lg>
</div2>
<pb id='s172' n='168'/>
<div2 id='WeCA.02.06' n='6' type='poem'>
<head>VI. J. C. SCALIGERI Epidorpides. <hi rend='italic'>Pharmacopola, Fabula Aesopica</hi>.</head>
<div3 id='WeCA.02.06.01' n='1' type='section'>
<p>Censura de Libris Epidorpidum J. C. Scaligeri, eodem, quo ipsae Epidorpides, genere carminis scripta.</p>
</div3>
<div3 id='WeCA.02.06.02' n='2' type='section'>
<head>Jonicum.</head>
<gap desc='prosodic pattern' resp='sampling'/>
<l><q>FAbella tegit cortice conditam medullam,</q></l>
<l><q>Quem cuique sibi frangere, cum velit, licebit:</q></l>
<l><q>Unam hic igitur ponere me, jubet voluntas.</q> <note>(a) Ipsius Scaligeri versus sunt, 1. 4 Epidorpidum.</note></l>
</div3>
<div3 id='WeCA.02.06.03' n='3' type='section'>
<lg>
<l>Quidam lituos a puero et castra secutus,</l>
<l>Mavortia tandem arma reliquit veteranus,</l>
<l>Tandemque novus Pharmacopola coepit esse.</l>
<l>Morbos cupiens pellere mortalibus aegris,</l>
<l>Sese subito Paeonias vertit ad artes.</l>
<l>Ergo impiger herbas sibi, succosque salubres</l>
<l>Conquirit, et arma omnia, queis vulnera cedunt,</l>
<l>Tabisque latentis mala, tristesque dolores.</l>
<pb id='s173' n='169'/>
<l>Jamque omnibus ex vallibus, altisque jugorum,</l>
<l>Congesta tenet plurima, collibusque apricis,</l>
<l>Ipso ex pelago, et litoribus procul remotis.</l>
<l>Unum superest, ordinis ut cura decorque</l>
<l>Accedat, et ut pharmaca quaeque sortiantur</l>
<l>Certam seriem, qua cumulata digerantur.</l>
<l>At cuncta malus Pharmacopola negligensque</l>
<l>Commiscet, acervum temere et jactat in unum.</l>
<l>Non hic series ulla, nec ullus ordo rerum:</l>
<l>Congesta jacent, et pariter sparsa videntur</l>
<l>Armaria, cistae, vitra, pyxides, cuculli,</l>
<l>Et scrinia, cumque oenophoris nigra papyrus.</l>
<l>Quodque est vitium deterius, nocentiusque,</l>
<l>Saepe utilibus mista latent verena succis,</l>
<l>Falluntque aconita hic oleo juncta salubri,</l>
<l>Vitalibus et pulveribus virus Echidnae,</l>
<l>Tectumque laser stat grave cinnamis odoris.</l>
<l>Nec vasa satis vel bona, vel satis polita:</l>
<l>Neglecta jacent plurima, passimque fatiscunt:</l>
<l>Multa aspera sunt, plurima hiant paene soluta.</l>
<l>Merces novus has Pharmacopola cum parasset,</l>
<l>Primum novitas, ut solet, excitare turbam;</l>
<l>Merx cognita postquam est, subito frigus oriri,</l>
<l>Sensimque senescere ille famae prior ardor,</l>
<l>Ac denique succedere mira solitudo.</l>
<l>Desertus is est nunc locus, ignotus, egensque:</l>
<l>Evanida merx in tenues exiit auras,</l>
<l>Blattisque epulas ac tineis struxit opimas.</l>
<l>Hae Scaligeri sunt Epidorpides severi,</l>
<l>Qui quam Medicus corporibus reddere vires,</l>
<l>Tam carmine vates studuit pellere lein</l>
<pb id='s174' n='170'/>
<l>Morbos animis: sic docuit, redarguitque,</l>
<l>Ut, plurima cum congereret gnavus et acer,</l>
<l>Ex ordine nil digereret segnis et impar;</l>
<l><hi rend='italic'><q>Ter nectareo carmine, limplicissimoque</q></hi> <note>(b) Verba Scaligeri ipsius, initio Libri primi Epidorp.</note></l>
<l>Uti sibi visus, sibi sed scilicet uni.</l>
</lg>
</div3>
</div2>
<div2 id='WeCA.02.07' n='7' type='poem'>
<head>VII. CANIS PRO SE In Comitiis animalium, de Dignitate Regia certantium.</head> 
<div3 id='WeCA.02.07.01' n='1' type='section'>
<head>Anapaesti.</head> 
<p><gap desc='prosodic pattern ' resp='sampling'/></p>
</div3>
<div3 id='WeCA.02.07.02' n='2' type='section'>
<lg>
<l>PRoceres regni!</l>
<l>Cui diadema</l>
<l>Destinat almae</l>
<l>Themidis libra?</l>
<l>Homini quisquis</l>
<l>Propior degit,</l>
<l>Ille meretur</l>
<l>Jura verendi</l>
<l>Inclyta sceptri.</l>
<l>Hominis caussa</l>
<l>Vivimus omnes:</l>
<l>Hominis caussa</l>
<l>Maxima mundi</l>
<l>Machina certae</l>
<pb id='s175' n='171'/>
<l>Condita servit</l>
<l>Legi Auctoris.</l>
<l>Homini servit</l>
<l>Maxima barri</l>
<l>Libyci moles:</l>
<l>Fomini minimus</l>
<l>Conditus est mus.</l>
<l>Homini mugit,</l>
<l>Homini rugit,</l>
<l>Homini balat,</l>
<l>Gannit et hinait,</l>
<l>Fremit aut latrat,</l>
<l>Aut barritu</l>
<l>Territat Indos,</l>
<l>Quisquis nostrum,</l>
<l>Duce natura</l>
<l>Implet numerum.</l>
<l>Homini propior,</l>
<l>Magni Porceres,</l>
<l>Quisquis Domino</l>
<l>Fuerit rerum:</l>
<l>Major et ipse,</l>
<l>Reliquos ultra</l>
<l>Eminet omnes,</l>
<l>Sceptraque ferre</l>
<l>Dignior extat.</l>
<l>Nunc mihi quisquis</l>
<l>Pondera rerum</l>
<l>Dispicis aequus,</l>
<l>Ades, et mecum</l>
<l>Disquire sagax,</l>
<l>Quam vicinus</l>
<l>Hominum generi</l>
<l>Catulus vivat,</l>
<l>Sanctumque decus</l>
<l>Nostri haud impar</l>
<l>Prendere regni.</l>
<l>Ne mihi laudes</l>
<l>Ultro cumulem</l>
<l>Prodigus pise,</l>
<l>Vos mihi verba</l>
<l>Fundite testes,</l>
<l>Orae Phariae!</l>
<l>Tu mihi, sedes</l>
<l>Prima sophorum,</l>
<l>AEgypte ferax</l>
<l>Mentis et aequi!</l>
<l>Tu mihi gentem</l>
<l>Cynicam lauda!</l>
<l>Tu, Nile pater,</l>
<l>Tu caput alto c</l>
<l>Gurgite tolle!</l>
<l>Fallor, an ultro</l>
<l>Septemgemina</l>
<l>Surgere ripa</l>
<l>Deus, ac tales</l>
<l>Promere voces</l>
<l>Incipit ore?</l>
<l>Huc, huc oculo:</l>
<l>Vertite vestros,</l>
<l>Quisquis pretium</l>
<l>Didicisse canu, et</l>
<l>Nominis ampli</l>
<l>Jura laborat.</l>
<pb id='s176' n='172'/>
<l>Respice sacra</l>
<l>Respice saxa:</l>
<l>Cernis veteri</l>
<l>Pulcre insculptas</l>
<l>Arte figuras?</l>
<l>Nondum calamo</l>
<l>Reperere notas</l>
<l>Celeres Graji,</l>
<l>Cum pontificum</l>
<l>Arguta manus</l>
<l>Abdita rerum</l>
<l>Signa in duro</l>
<l>Marmore sculpsit.</l>
<l>Cernisne Canem?</l>
<l>Cernis, ut armo</l>
<l>Purpura fulget?</l>
<l>Haec nota regis:</l>
<l>Summa potestas</l>
<l>Permissa Cani</l>
<l>Sacro in saxo est,</l>
<l>Quem veneranda</l>
<l>Purpura celat.</l>
<l>Non hic elephas,</l>
<l>Non leo frendens</l>
<l>Spargensque jubas,</l>
<l>Non Sarmatico</l>
<l>Ursus ab antro,</l>
<l>Non saeva tigris</l>
<l>Placuit Phariis:</l>
<l>Canis apparet.</l>
<l>Haec mihi Nilus:</l>
<l>Decus hoc nostrum</l>
<l>Tollere, Patres,</l>
<l>Invida nunquam</l>
<l>Poterunt secla.</l>
<l>Nempe placebat</l>
<l>Sacrae AEgypto</l>
<l>Specata fides</l>
<l>Ardorque Canum,</l>
<l>Gentem humanam</l>
<l>Servare sagax.</l>
<l>Ullusne locus,</l>
<l>Tempus an ullum est,</l>
<l>Quo mea cesset,</l>
<l>Nutetve fides?</l>
<l>AEdes petite:</l>
<l>Muti parietes,</l>
<l>Canibus, clamant,</l>
<l>Canibus nostra</l>
<l>Fidis Canibus</l>
<l>Nos debemus.</l>
<l>Saepe Autolyci</l>
<l>Piceata manus</l>
<l>Damna minatur:</l>
<l>Spoliare domum</l>
<l>Saepe parabat</l>
<l>Dextera Caci,</l>
<l>Abacis pretium a-</l>
<l>Vertere docti.</l>
<l>Ego latratu</l>
<l>Prodere primus,</l>
<l>Ego commissam</l>
<l>Servare domum,</l>
<l>Me custode</l>
<pb id='s177' n='173'/>
<l>Superest aurum,</l>
<l>Unus Hylactor</l>
<l>Rutilas gemmas</l>
<l>Torquesque tegit,</l>
<l>Gemmea dignus</l>
<l>Milla fideli</l>
<l>Tollere collo.</l>
<l>Quis tibi villam,</l>
<l>Tityre, servat?</l>
<l>Cum Meliboeus,</l>
<l>Cum Galatea</l>
<l>Servit in agro,</l>
<l>Aut farra metens,</l>
<l>Aut sollicitae</l>
<l>Semina terrae</l>
<l>Procul hinc mandans:</l>
<l>Per me tenuis</l>
<l>Cultor agelli</l>
<l>Conservat opes:</l>
<l>Mea praesidia</l>
<l>Furem avertunt;</l>
<l>Atque tuentur,</l>
<l>Quidquid sudor</l>
<l>Divaque Vesta</l>
<l>Auferre dedit.</l>
<l>Jam siquod iter</l>
<l>Vocat in longos</l>
<l>Hominem cursus,</l>
<l>Fidus Achates</l>
<l>Gaudet herili</l>
<l>Lateri solers</l>
<l>Haerere Canis.</l>
<l>Saepe latronis</l>
<l>Impia sica</l>
<l>Denso e saltu</l>
<l>Ruit in jugulum,</l>
<l>Vitamque petit,</l>
<l>Lucraque vitae.</l>
<l>Tunc ego pulcras</l>
<l>Surgere in iras:</l>
<l>Tunc ego voce</l>
<l>Terrere animum</l>
<l>Caede furentem:</l>
<l>Tunc ego saltu,</l>
<l>Tunc ego ricut,</l>
<l>Tunc ego dente</l>
<l>Pugnare ferox,</l>
<l>Vulneraque ipse</l>
<l>Pectore prompto</l>
<l>Ferre paratus,</l>
<l>Caput ut fidus</l>
<l>Domini servem.</l>
<l>Jamque acceptam</l>
<l>Ferre salutem</l>
<l>Ipse fatetur</l>
<l>Mihi se dominus,</l>
<l>Mulcetque manu</l>
<l>Nobile pectus,</l>
<l>Fidumque caput:</l>
<l>Ipse vicissim</l>
<l>Dominum blanda</l>
<l>Mulceo cauda.</l>
<l>Forte hic aliquis</l>
<l>Quaerere, patres,</l>
<pb id='s178' n='174'/>
<l>Satagat, tantae</l>
<l>Unde in canibus</l>
<l>Ardor fidei?</l>
<l>Non ego magno</l>
<l>Servor pretio:</l>
<l>Non mihi densam</l>
<l>Fundit avenam</l>
<l>Herus indignans:</l>
<l>Non gemit unquam,</l>
<l>Non dolet alti</l>
<l>Gutturis haustum,</l>
<l>Utque voraci</l>
<l>Ex cornipedis</l>
<l>Ventre laborat.</l>
<l>Os mihi nudum</l>
<l>Bolus inanis</l>
<l>Satis in victum est;</l>
<l>Nutrit corpus,</l>
<l>Nutrit amorem.</l>
<l>Quis neget, aequum</l>
<l>Vos quoque contra,</l>
<l>Homines, nobis,</l>
<l>Debere deeus?</l>
<l>Hinc mea millus</l>
<l>Redimit colla</l>
<l>Splendidus auro,</l>
<l>Hinc versicolor</l>
<l>Taenia summo</l>
<l>Splendet in armo.</l>
<l>At equum turpi</l>
<l>Stigmate ferrum</l>
<l>Signat et urit:</l>
<l>Quos ego cernens</l>
<l>Saepe dolores,</l>
<l>Rideo, totus,</l>
<l>Et postici</l>
<l>Vulneris expets.</l>
<l>Hominis mentem</l>
<l>Genus in nostrum</l>
<l>Discite, Patres.</l>
<l>Saepe ego vidi</l>
<l>Homines inter</l>
<l>(Namque ego totas</l>
<l>Homini medius</l>
<l>Exigo luces,</l>
<l>Exigo noctes)</l>
<l>Saepe ego vidi</l>
<l>Sugere caulas,</l>
<l>Saepe et noctu</l>
<l>Surgere flammas:</l>
<l>Cumque rogabam,</l>
<l>Haec mihi verba</l>
<l>Reddidit AEgon:</l>
<l>Ne lupus ardens</l>
<l>Vastet ovile,</l>
<l>Trepidus valla</l>
<l>Mihi circumdo,</l>
<l>Ne mihi tigris</l>
<l>Laniate greges</l>
<l>Audeat, igni</l>
<l>Terreo saevam.</l>
<l>At mihi caulas</l>
<l>Credere gaudet,</l>
<l>Medioque sinu</l>
<pb id='s179' n='175'/>
<l>Recipit fidum,</l>
<l>Et, canis, inquit,</l>
<l>Gregis auxilium</l>
<l>Spesque relicti,</l>
<l>Tu facis, ut me</l>
<l>Tuto liceat</l>
<l>Tradere somno;</l>
<l>Tu gregis una</l>
<l>Spes dominique es.</l>
<l>Quis Marmaricos</l>
<l>Urbe leones</l>
<l>Recipi vidit?</l>
<l>Aut cui tigridum</l>
<l>Patuere fora?</l>
<l>Quisve Ursinae</l>
<l>Gentis in aulam</l>
<l>Missus apertam est?</l>
<l>Horrida tesqua</l>
<l>Jussi colere</l>
<l>Atque Polonas</l>
<l>Errare vepres</l>
<l>Inter, et altas</l>
<l>Versare nives</l>
<l>Miserum corpus;</l>
<l>Aut Hyrcanas</l>
<l>Sulcare pede</l>
<l>Cernis arenas.</l>
<l>Me vocat unum</l>
<l>Lupara <note>(a) Regia Parisina.</note> splendens,</l>
<l>Me vocat alti</l>
<l>Rector Iberi,</l>
<l>Me Teutoniae</l>
<l>Nomina summa,</l>
<l>Me vocat omnis</l>
<l>Regia, meque</l>
<l>Cernere gaudent</l>
<l>Lumina regum.</l>
<l>Non ego vobis,</l>
<l>Laeta Sonipedum</l>
<l>Turba, invideo</l>
<l>Acer honores.</l>
<l>Vos quoque movit</l>
<l>Gloria regum:</l>
<l>Auro et phaleris</l>
<l>Saepe superbi</l>
<l>Pernitis, atque</l>
<l>Collo erecto</l>
<l>Despicitis me!</l>
<l>Non ego cedo:</l>
<l>Thracica mecum</l>
<l>Ite in regna,</l>
<l>Asiam per quae,</l>
<l>Perque Europam,</l>
<l>Libyaeque latus</l>
<l>Undique manant.</l>
<l>En mihi quanta</l>
<l>Purpura fulvo</l>
<l>Diditur auro!</l>
<l>En argento</l>
<l>Nobile pectus</l>
<pb id='s180' n='176'/>
<l>Ut mihi fulget!</l>
<l>En ut Phrygio</l>
<l>Terga Molossi</l>
<l>Acus exornat</l>
<l>Docta labore!</l>
<l>Sic ego Bassas</l>
<l>Stipo socius,</l>
<l>Sic claudo latus,</l>
<l>Neque Sultani</l>
<l>Timidus dominos</l>
<l>Cernere vultus.</l>
<l>Sed neuqe tantum</l>
<l>Stragula laudo,</l>
<l>Intima quantum</l>
<l>Tecta et celebres</l>
<l>Fascibus aedes.</l>
<l>Quos magnorum</l>
<l>Gratia regum</l>
<l>Tollit et ornat,</l>
<l>Hos ego magnos</l>
<l>Dico coloque.</l>
<l>Maximus ille est,</l>
<l>Cui sua Reges</l>
<l>Tecta indulgent.</l>
<l>Vos, turba, boum,</l>
<l>Angique leves,</l>
<l>Olidique capri,</l>
<l>Vosque superbi</l>
<l>O cornipedes,</l>
<l>Stabuli paedor</l>
<l>Claudit et horror.</l>
<l>At mihi sese</l>
<l>Regia pandit:</l>
<l>Mihi se Tyrium</l>
<l>Subjicit stratum,</l>
<l>Inque cubili</l>
<l>Regis amici</l>
<l>Vellera Serum</l>
<l>Premo porrectus.</l>
<l>Et mihi certet</l>
<l>Densa luto fus?</l>
<l>Namque, o probrum!</l>
<l>Cerno et pingues</l>
<l>Astare sues,</l>
<l>Regnaque vestra</l>
<l>Coeno insicere,</l>
<l>Clari o Patres!</l>
<l>Ite, o fordes,</l>
<l>Ite per alta</l>
<l>Atria, qua se</l>
<l>Regia tollunt</l>
<l>Tecta per auras!</l>
<l>Atque ibi mecum</l>
<l>Certate, Sues!</l>
<l>Non ibi Circe,</l>
<l>Filia Solis,</l>
<l>Pabula vobis</l>
<l>Praebuit unquam:</l>
<l>Sed lutulenta</l>
<l>Conclusit hara.</l>
<l>Visere tantum,</l>
<l>Quae colo tecta,</l>
<l>Si quis vestro</l>
<l>De grege tentet:</l>
<pb id='s181' n='177'/>
<l>Cuspide versa</l>
<l>Scse, et torvo</l>
<l>Ore satelles</l>
<l>Porco opponat,</l>
<l>Inque omentum</l>
<l>Torqueat hastam.</l>
<l>Ejicite, Patres,</l>
<l>Pellte nostro</l>
<l>Probra concilio:</l>
<l>Soli pugnent</l>
<l>Solio digni.</l>
<l>Tu quoque coetu,</l>
<l>Si sapis, exi,</l>
<l>Dire Lycaon,</l>
<l>Aeterne hostis!</l>
<l>Namque tibi hostem</l>
<l>Me profiteor:</l>
<l>Homini quisquis</l>
<l>Invidet hostis,</l>
<l>Cynicae stirpi</l>
<l>Dissidet hostis.</l>
<l>Quas tibi laudes</l>
<l>Arrogat ullo</l>
<l>Titulo vita?</l>
<l>Tibi praedari est</l>
<l>Vivere: solis</l>
<l>Nam te spoliis,</l>
<l>Impie, nutris.</l>
<l>Fulmine summi</l>
<l>Uste tonantis,</l>
<l>Tu Diadema</l>
<l>Sperare tibi?</l>
<l>Verum ego, seu me</l>
<l>Sceptra beabunt,</l>
<l>Seu me potior</l>
<l>Solium scandet,</l>
<l>Hoc tibi juro:</l>
<l>Per Jovis ignes,</l>
<l>Quos sensisti,</l>
<l>Saeve tyranne,</l>
<l>Tibi polliceor</l>
<l>Dejeroque sciens,</l>
<l>Nocte dieque,</l>
<l>Ubi ubi totum</l>
<l>Caula per orbem</l>
<l>Colliget agnos,</l>
<l>Ubi ubi sese</l>
<l>Pascua pandunt:</l>
<l>Caput hoc vitae</l>
<l>Atque saluti</l>
<l>Gregis insontis</l>
<l>Ego devoveo:</l>
<l>Semper in hostem</l>
<l>Vigil ac acer</l>
<l>Ibo, ruamque.</l>
<l>Non tua terrent</l>
<l>Lumina flammis</l>
<l>Accensa novis:</l>
<l>Non ululatus,</l>
<l>Non movet alto</l>
<l>Gutture rictus.</l>
<l>Et mihi dentes</l>
<l>Ore minaci</l>
<pb id='s182' n='178'/>
<l>Stare in praedam</l>
<l>Sentiet hostis.</l>
<l>Didici pridem</l>
<l>Pugnare, Patres:</l>
<l>Vos mihi testes:</l>
<l>Namque et video</l>
<l>Coetu in vestro,</l>
<l>Qui mea quondam</l>
<l>Vulnera passi,</l>
<l>Nunc quoque pugnae</l>
<l>Monumenta tenent:</l>
<l>Multa cicatrix</l>
<l>Te, Leo, signat;</l>
<l>Te quoque, tigris.</l>
<l>Cumque insigni</l>
<l>Nomine nobis</l>
<l>Se jactet aper,</l>
<l>Et fulmineo</l>
<l>Dente timendus</l>
<l>Se ferre Jovem</l>
<l>Nemorum, voce</l>
<l>Audeat alta:</l>
<l>Hjus ego Jovis</l>
<l>Victor in armo</l>
<l>Vulnera pridem</l>
<l>Multa reliqui.</l>
<l>Adeo magni</l>
<l>Corporis artus</l>
<l>Non sua semper</l>
<l>Scquitur palma.</l>
<l>Saepe minores</l>
<l>Daphne viridis</l>
<l>Fronde incinxit.</l>
<l>Non sibi tantum</l>
<l>Mole immani</l>
<l>Placeant quidam,</l>
<l>Pondera nati</l>
<l>Tollere gibbo,</l>
<l>Non diadema</l>
<l>Vertice ferre.</l>
<l>Tu mihi, taure,</l>
<l>Testis, et urse.</l>
<l>Laeta Diana</l>
<l>Cum jubet alta</l>
<l>Ire in nemora,</l>
<l>Cornua cum me</l>
<l>Rauca vocarunt,</l>
<l>Vos quoque toto</l>
<l>Agito saltu,</l>
<l>Atque insilio,</l>
<l>Atque intrepido</l>
<l>Teneo dente.</l>
<l>Sunt mihi pugnae</l>
<l>Vulnera testes,</l>
<l>En haec media</l>
<l>Fronte cicatrix!</l>
<l>Leo Getulus</l>
<l>Fecit, ut imo</l>
<l>Fixi immotus</l>
<l>Pectore dentem.</l>
<l>Verum haec imo</l>
<l>Quae mihi ventre</l>
<l>Sunt monumenta</l>
<l>Martis iniqui,</l>
<pb id='s183' n='179'/>
<l>Scis bene, tigris,</l>
<l>Qua mihi fylva</l>
<l>Fuerint saevo ab</l>
<l>Ungue relicta.</l>
<l>Te quoque nuper,</l>
<l>Nobilis urse,</l>
<l>Vix bene fugi,</l>
<l>Cum tua, forti</l>
<l>Pendulus aure,</l>
<l>Brachia jamjam</l>
<l>Dirum amplexum</l>
<l>Prompta parabant.</l>
<l>Quas tamen illinc</l>
<l>Audio voces?</l>
<l>Aelure comes,</l>
<l>Tecti socie,</l>
<l>Semper at hostis,</l>
<l>Audio probrum:</l>
<l>Atram invidiae</l>
<l>Objicis usque</l>
<l>Maculam nobis,</l>
<l>Meque invisum</l>
<l>Vocibus uris,</l>
<l>Verum immerito</l>
<l>Crimine scindit</l>
<l>Fama insontem.</l>
<l>Cui invideo?</l>
<l>Non ego levibus</l>
<l>Pascua cervis,</l>
<l>Non ego magno</l>
<l>Antra leoni,</l>
<l>Non ego quercu</l>
<l>Fusa patente</l>
<l>Flumina mellis</l>
<l>Urso invideo;</l>
<l>Non tibi, fortis,</l>
<l>Pabula, taure.</l>
<l>Equus objectam</l>
<l>Haurit avenam:</l>
<l>Simia pomis</l>
<l>Satiare gulam</l>
<l>Ludicra gestit:</l>
<l>Tuque, sciure,</l>
<l>Frangere duras</l>
<l>Dum dente nuces</l>
<l>Celerans pergis:</l>
<l>Video tacitus,</l>
<l>Nulli invido:</l>
<l>Quisque fruatur</l>
<l>Quod sibi donum</l>
<l>Dedit alma parens.</l>
<l>At mihi proprio</l>
<l>Munere vesci</l>
<l>Quaenam invidia est?</l>
<l>Quam peto pauca!</l>
<l>Quam prope nulla!</l>
<l>Cereris durae</l>
<l>Frustum ignobile,</l>
<l>Marmore duro</l>
<l>Durius, ori</l>
<l>Fido invideat</l>
<l>AEmula felis?</l>
<l>Quaerat et ipsa</l>
<l>Qua licet arte:</l>
<pb id='s184' n='180'/>
<l>Plurima namque</l>
<l>Arte dolosa</l>
<l>Callida fingit:</l>
<l>Quaerat; acerbos</l>
<l>Mittere questus</l>
<l>Denique discat.</l>
<l>Si mihi porro</l>
<l>Stomachum dictis</l>
<l>Moveat frendens:</l>
<l>Non ego contra</l>
<l>Ferre querelas</l>
<l>Insistam ultor:</l>
<l>Homines tantum</l>
<l>Narrabo brevis</l>
<l>Jure querentes.</l>
<l>Saepe ego vidi,</l>
<l>Quae puer ore,</l>
<l>Virgoque manu,</l>
<l>Conscia felis</l>
<l>Stigmata gessit.</l>
<l>Saepe gementem</l>
<l>Audimus Hylan,</l>
<l>Saepe Camillum,</l>
<l>Ac Atalantam.</l>
<l>Perfida, clamant,</l>
<l>Perfida, nobis,</l>
<l>Vulnera felis?</l>
<l>Lambit adulans:</l>
<l>Mulcet simulans:</l>
<l>Instat, et haeret,</l>
<l>Veluti Pylade</l>
<l>Et generoso</l>
<l>Major Oreste,</l>
<l>Cineres ipsos</l>
<l>Vincat amore:</l>
<l>Improba! subitum</l>
<l>Exerit unguem,</l>
<l>Et mihi sulcat</l>
<l>Ora manumque.</l>
<l>Nostro e genere</l>
<l>Quis videt unquam</l>
<l>Semina fraudis?</l>
<l>Si melitensem</l>
<l>Gremio catulum</l>
<l>Alcina ferat,</l>
<l>Non timet unguem.</l>
<l>Vulnera quod si</l>
<l>Tulerit casus,</l>
<l>Non ea fraudis</l>
<l>Esse docebit</l>
<l>Amor immotus</l>
<l>Constansque fides.</l>
<l>Ista fidelis</l>
<l>Perstitit usque,</l>
<l>Quoad abscisso</l>
<l>Lachesis filo</l>
<l>Traxit ad atri</l>
<l>Limina Ditis.</l>
<l>Te, Masanissa,</l>
<l>Te perpetuis</l>
<l>Laudibus orno:</l>
<l>Romae et Canibus</l>
<l>Semper amicus,</l>
<l>Homines ipsos</l>
<pb id='s185' n='181'/>
<l>Saepe infidos</l>
<l>Crimine multo</l>
<l>Cum didicisses,</l>
<l>Aquilas Romae</l>
<l>Tibi praesidium</l>
<l>Foris exquirens,</l>
<l>Catulosque domi,</l>
<l>Summo imperio</l>
<l>Me junxisti</l>
<l>Arbiter aequus.</l>
<l>Stulte Augustus</l>
<l>Trabeam et fasces</l>
<l>Donavit equo:</l>
<l>Consule quanquam</l>
<l>Bruto dignus</l>
<l>Collega fuit:</l>
<l>Canibus custos</l>
<l>Quod Masanissa</l>
<l>Corporis usus,</l>
<l>Sapuit prudens,</l>
<l>Generis sidi</l>
<l>Tutus in umbra.</l>
<l>Tu quoque, prudens</l>
<l>Ithacaerector,</l>
<l>Homines nobis</l>
<l>Ferre minores</l>
<l>Sat didicisti.</l>
<l>Te dum longo</l>
<l>Tenet exilio</l>
<l>Ira profundi,</l>
<l>Nescit Polybus,</l>
<l>Dirusque Medon:</l>
<l>Regno Eurymachus,</l>
<l>Regno Antinous,</l>
<l>Thalamoque sacro</l>
<l>Inhiant Irus,</l>
<l>Tuque o tabo</l>
<l>Uncte Melanthi.</l>
<l>O Penelopes</l>
<l>Magne marite,</l>
<l>Homines reducem</l>
<l>Te nosse negant:</l>
<l>Canis agnovit.</l>
<l>Blandus reducem</l>
<l>Canis excepit,</l>
<l>Teque in avita</l>
<l>Regna reduxit</l>
<l>Nobilis Argus.</l>
<l>Hoc Maeonidem</l>
<l>Attica Musa</l>
<l>Memori jussit</l>
<l>Celebrare tuba.</l>
<l>Maxime vates,</l>
<l>Tibi nostra sides</l>
<l>Cognita quondam,</l>
<l>Tibi nostra alto</l>
<l>Laudata sono</l>
<l>Martia virtus.</l>
<l>Dum fera miscet</l>
<l>Tela Gradivus,</l>
<l>Morsque per omnem</l>
<l>Saeva frementum</l>
<l>Aciem volitat:</l>
<l>Fortia bello</l>
<pb id='s186' n='182'/>
<l>Pectora totis</l>
<l>Ferimur campis:</l>
<l>Vulnera iidem</l>
<l>Doctique dare,</l>
<l>Ferreque fortes.</l>
<l>Patet haec nostrae</l>
<l>Ultima tandem</l>
<l>Area laudi:</l>
<l>Sociare homini</l>
<l>Arma dccorum est,</l>
<l>Vincere certis,</l>
<l>Aut sua Leto</l>
<l>Tradere membra.</l>
<l>Patre Tonante</l>
<l>Judice, tanta</l>
<l>Virtute canes</l>
<l>Meruere polum:</l>
<l>Sidera celso</l>
<l>Stamus olympo.</l>
<l>Stella Icaria!</l>
<l>Funus herile</l>
<l>Quaerere solers,</l>
<l>Tantaque fide</l>
<l>Domini fatum</l>
<l>Mera secuta,</l>
<l>Quanta Erigone</l>
<l>Filia Patrem!</l>
<l>Tuque o Major</l>
<l>Canis, aurorae</l>
<l>Nobile donum,</l>
<l>Cephalique comes</l>
<l>Per juga perque</l>
<l>Ima litentum</l>
<l>Tesqua ferarum!</l>
<l>Vos, precor, ambo</l>
<l>Caussae illustri</l>
<l>Summa c caeli</l>
<l>Arce favete.</l>
<l>Tuque, Diana,</l>
<l>Si fida tuis</l>
<l>Studiis turba</l>
<l>Nare sagaci</l>
<l>Quaerimus hostem,</l>
<l>Si pede forti</l>
<l>Perdimus armos,</l>
<l>Denteque fixo</l>
<l>Vulnera summo</l>
<l>Indimus hosti;</l>
<l>Si tibi nostro</l>
<l>Sanguine saepe,</l>
<l>Diva litamus:</l>
<l>Patrum o animos</l>
<l>Impelle, Dea,</l>
<l>Nosque tuere.</l>
<l>Te quoque trino</l>
<l>Cerberus ingens</l>
<l>Ore tuetur,</l>
<l>Limina servans</l>
<l>Hecates imae.</l>
<l>Te, cum toto</l>
<l>Fratre repleta</l>
<l>Cynthia fulges,</l>
<l>Colimus festo</l>
<l>Usque latratu.</l>
<pb id='s187' n='183'/>
<l>Vos quoque supplex</l>
<l>Canis implorat,</l>
<l>Numina forti</l>
<l>Juncta Dianae,</l>
<l>Virides hilari</l>
<l>Cryades cultu,</l>
<l>Et juga Oreades</l>
<l>Summa colentes,</l>
<l>Satyrique leves,</l>
<l>Et Sylvano</l>
<l>Dedita semper</l>
<l>Nomina, Fauni:</l>
<l>Vosque, o glauca</l>
<l>Corpora, Nymphae,</l>
<l>Quoties vestro</l>
<l>Plaudente choro</l>
<l>Meiis sylvis</l>
<l>Egimus apros,</l>
<l>Mediis cervos</l>
<l>Egimus undis?</l>
<l>O polliciti</l>
<l>Munera saepe</l>
<l>Pan atque Pales!</l>
<l>Nunc hora vocat,</l>
<l>Nunc tempus agi.</l>
<l>O quorum aras</l>
<l>Sanctosque focos</l>
<l>Vigili custos</l>
<l>Oculo servat</l>
<l>Canis immotus,</l>
<l>Decus o nostrum</l>
<l>Curate, Lares.</l>
<l>Cynici Manes,</l>
<l>Surgite ab umbris:</l>
<l>Dure Antisthenes;</l>
<l>Magne Sinopeu,</l>
<l>Incola dolii;</l>
<l>Nude Menippe:</l>
<l>Surgite cuncti</l>
<l>Cynicae Patres</l>
<l>Catulique scholae,</l>
<l>Sociosque canes</l>
<l>Prompta auxilio</l>
<l>Turba levate.</l>
<l>Pallas Achaea,</l>
<l>Cujus adorat</l>
<l>Daunia templum,</l>
<l>Si rite tibi</l>
<l>Atria servat</l>
<l>Cura Molossum,</l>
<l>Cunctos arcens</l>
<l>Praeter Achivos:</l>
<l>Tu quoque Diva</l>
<l>Limine regni</l>
<l>Reliquos arce</l>
<l>Propitia tuis.</l>
<l>Sol auricomae,</l>
<l>Rutilo pridem</l>
<l>Coetu astrorum</l>
<l>Dignate canes:</l>
<l>Jupiter almae,</l>
<l>Cui Tarpejam</l>
<l>Fidae excubiae</l>
<l>Teximus arcem.</l>
<pb id='s188' n='184'/>
<l>Nunc respicite</l>
<l>AEqua petentem,</l>
<l>Et nostra boni</l>
<l>Ore sereno</l>
<l>Vota probate.</l>
<l>At vos, Proceres,</l>
<l>Cynicum Nomen,</l>
<l>Superis carum,</l>
<l>Propiusque homini,</l>
<l>Sinite excelso</l>
<l>Fulgere throno.</l>
<l>Humeros cocco</l>
<l>Pridem assuetos</l>
<l>Nili in templis,</l>
<l>Hic quoque per vos</l>
<l>Purpura cingat.</l>
<l>Nos colit ipsum</l>
<l>Genus humanum,</l>
<l>Regnumque cani</l>
<l>Tribuit Libye:</l>
<l>Regna Ptoembari, <note>(b) [<q>Ex Africae parte Ptoembari, Ptoemphanae, qui eanem pro rege habent, motu ejus imperia augurantes.</q>] Plinius Hist. Natural. 1. 6 c. 20.</note></l>
<l>Regna Ptoemphanae</l>
<l>Summa dicarunt,</l>
<l>Regem haud alium</l>
<l>Passi utrique,</l>
<l>Quam generosum</l>
<l>Et metuendum</l>
<l>Hosti erecta</l>
<l>Fronte Molossum.</l>
<l>Huic se proceres,</l>
<l>Hic se populus</l>
<l>Non dubitavit</l>
<l>Dedere Regi.</l>
<l>Unius egit</l>
<l>Omnia nutu,</l>
<l>Unius ora</l>
<l>Utraque regni</l>
<l>Vocem extimuit,</l>
<l>Nomen amavit.</l>
<l>Hecubam genti</l>
<l>Nostrae asseruit</l>
<l>Jupiter ipse,</l>
<l>Troadas inter</l>
<l>Regia quondam</l>
<l>Sceptra ferentem.</l>
<l>Denique, quantum</l>
<l>Sis habiturus,</l>
<l>Inclyte coetus,</l>
<l>In Cane regem,</l>
<l>Atria dicent</l>
<l>Templaque claro</l>
<l>Structa Canopo,</l>
<l>Lateque omni</l>
<l>Sparsa AEgypto,</l>
<l>In quibus audit</l>
<l>Vota clientum;</l>
<l>Turaque densis</l>
<l>Sibi fumare</l>
<l>Cernit acerris</l>
<l>Rexque deusque</l>
<l>Sanctus Anubis.</l>
</lg>
</div3>
</div2>
<pb id='s189' n='185'/>
<div2 id='WeCA.02.08' n='8' type='poem'>
<head>VIII. LAUREARUM OPTIMA, LAUREA THEOLOGORUM.</head>
<div3 id='WeCA.02.08.01' n='1' type='section'>
<p>Cum Friburgi Brisgojorum ea insignirentur Plurimum Reverendi, Praenobiles, et Excellentissimi Viri, jam tum omnes Parochi;</p>
<p>Franc. Joseph. Frideric. Wolfius, Rector Parochiae Ehingensis ad Danubium;</p>
<p>Franc. Ignat. Knechtius, Parochus Staufensis;</p>
<p>Et Josephus Krembschius, Parochus Lehensis et Pezenhusanus.</p>
</div3>
<div3 id='WeCA.02.08.02' n='2' type='section'>
<head>ODE.</head>
<p><gap desc='prosodic pattern ' resp='sampling'/></p>
</div3>
<div3 id='WeCA.02.08.03' n='3' type='section'>
<lg>
<l>PUgnam multiplicis dicere Laureae</l>
<l>Astris lapsa jubet me Polyhymnia:</l>
<l>Me parere jubenti</l>
<l>Ad lenem citharam juvat.</l>
<l>Nuper cum rediens orbita temporum</l>
<l>Annum principio restituit novo,</l>
<l>Sacra ad templa PRONOEAE <note>Pronoea Divina Providentia.</note></l>
<l>Divum se glomerat chorus.</l>
<pb id='s190' n='186'/>
<l>Dum rerum Dominam, qua duce sidera</l>
<l>Certo calle meant, obsequio colunt:</l>
<l>Lis emersit amica,</l>
<l>Sermonum varia vice.</l>
<l>Excitis studiis voce Poeseos,</l>
<l>Ardent quisquee suae plaudere Laureae,</l>
<l>Qua, donante PRONOEA,</l>
<l>Laetas implicuit comas.</l>
<l>Jam regina jugi Diva biverticis</l>
<l>Se cantat, clario non sine pectine,</l>
<l>AEstu fervere sueta,</l>
<l>Cum laudum subiit calor.</l>
<l>Effectrix hominum barbitos Orphei,</l>
<l>Ac Amphionio moenia personant</l>
<l>Se debentia plectro,</l>
<l>Bustumque Hectoris, et Tibris.</l>
<l>Quid risu doceat natus ad Aufidum,</l>
<l>Bolaeusque sagax. parque Canizius</l>
<l>Vobis, Attica turba,</l>
<l>Et fletu, et salibus, refert.</l>
<l>Gellertus lepidis quid valeat jocis,</l>
<l>Poraeus gravibus quid moneat sonis,</l>
<l>Qua vi Poliniacus</l>
<l>Caussam suscipiat DEI.</l>
<l>Sic jactata vagae serta Poeseos</l>
<l>Moverunt stimulis aemula pectora:</l>
<l>Jam vicina Sophia</l>
<l>Rumpit voce silentia.</l>
<pb id='s191' n='187'/>
<l>Quod vitae dederit praesidium Plato,</l>
<l>Annaeusque rigens, et Cicero prior;</l>
<l>Quae sit parta Stagiris</l>
<l>Quondam laurea praedicat.</l>
<l>Ad curas veterum quae nova lumina</l>
<l>Campis aethereis addiderit vitrum,</l>
<l>Jungens orbibus orbes,</l>
<l>Et nos fulmine territans.</l>
<l>Qua ruptis properans arte repagulis</l>
<l>Regnum protulerit nobile Veritas,</l>
<l>Ut mens ficta relinquens</l>
<l>Securos radios amet.</l>
<l>Mox et Paeoniis artibus inclyta</l>
<l>Morborum Domitrix, Cedite Laureae,</l>
<l>Dixit, cedite nostrae!</l>
<l>Haec, haec Civica major est.</l>
<l>Docti non eboris largior otia,</l>
<l>Non mentem dubiis nutrio pabulis:</l>
<l>Per me vita salusque</l>
<l>Conservant bona cetera.</l>
<l>Succis Hippocratis reddite gratiam:</l>
<l>Regna erepta colant Pergameum senem,</l>
<l>Majoremque Galeno</l>
<l>Summum Borhavium ferant.</l>
<l>No Astraea tacens hoc decus audiit:</l>
<l>Quae lauri duplicis fulget honoribus,</l>
<l>Nil se majus utraque</l>
<l>In solis reperit domo.</l>
<pb id='s192' n='188'/>
<l>Jactat Caesareo se genitam thoro,</l>
<l>Nativoque humeros murice fulgidos,</l>
<l>Vaticana tueri</l>
<l>Solers ponderibus bona.</l>
<l>His, inquit, moderor legibus omnia,</l>
<l>Seu quae purpureo sub solio pavent,</l>
<l>Seu quae Roma sacratis</l>
<l>Petri Clavibus asserit.</l>
<l>At non haec placido pectore telifer</l>
<l>Elatae genius Militiae tulit:</l>
<l>Dudum torva tuetur,</l>
<l>Summas concutiens jubas.</l>
<l>Ut Laurus mea vos! infremit acriter:</l>
<l>Noster per populos si micuit chalybs,</l>
<l>Jam decussa corolla</l>
<l>Vestris temporibus jacet.</l>
<l>Cantu raucisono dum strepit Ennius,</l>
<l>Ferro Scipiades dividit Africam:</l>
<l>Augustusque tenebat,</l>
<l>Algens quae cecinit Maro.</l>
<l>Pellaeo juveni serviit obsequens,</l>
<l>Qui regno Sophiae praefuit Attico:</l>
<l>Figens atque refigens</l>
<l>Leges dat Macedo novas.</l>
<l>Sordens Jasides in grege militum,</l>
<l>Lentum sollicitat forcipe spiculum:</l>
<l>Victor Troius heros</l>
<l>Terrarum imperium parat.</l>
<pb id='s193' n='189'/>
<l>Sie fidens gladio detonat igneo,</l>
<l>Cum dilecta polo Virgo supervenit,</l>
<l>Cui divina Tonantis</l>
<l>Fas mysteria pandere.</l>
<l>Hanc Diva e solio praevenit occupans,</l>
<l>Et, Salve, o taciti conscia Numinis,</l>
<l>Blanda voce PRONOEA</l>
<l>Inquit: vincis et inscia.</l>
<l>Quae vincat reliquas Laurea celsior,</l>
<l>Quaesitum satis est. Fabula debiles</l>
<l>Evanescit ut umbrae,</l>
<l>Cum splendet tua Veritas.</l>
<l>Nec doctae nebulae, quas Sophiae labor</l>
<l>Naturae dubio lumine miscuit,</l>
<l>O caelestis alumna,</l>
<l>His certent radiis pares.</l>
<l>AEgris corporibus si placuit salus,</l>
<l>Si leges populis: gloria si juvat,</l>
<l>Et congesta trophaea,</l>
<l>Stragis sanguineae decus:</l>
<l>Per te fert animis obvia se salus,</l>
<l>Per te lex adytis prodit ab intimis,</l>
<l>Et se summa recludit</l>
<l>Terris gloria Numinis.</l>
<l>His Lauri foliis, nexae adamantibus,</l>
<l>Friburgi celebres cinge TRIUMVIROS,</l>
<l>Quorum lux nova puram</l>
<l>Ornabit Cathedram Petri. <note>*Eo Festo collatum est supremae Laureae munus.</note></l>
<pb id='s194' n='190'/>
<l>PASTORES populis SOLLICITOS dedi,</l>
<l>Qui LUSTRIs alacres pervigilant TRIBUS:</l>
<l>Addat Fama coronam</l>
<l>CAELI VINDICIBUS sacris.</l>
</lg>
</div3>
<div3 id='WeCA.02.08.04' n='4' type='section'>
<head>THEOLOGORUM INSIGNIA PASTORALIBUS comparata.</head>
<div4 id='WeCA.02.08.04.01' n='1' type='subsection'>
<head><hi rend='italic'>Epomis.</hi></head>
<lg>
<l>O Fortes humeri! tegmen nunc denique fertis</l>
<l>Purpureum, toties qui tuleratis oves.</l>
</lg>
</div4>
<div4 id='WeCA.02.08.04.02' n='2' type='subsection'>
<head><hi rend='italic'>Pileus.</hi></head>
<lg>
<l>Digntim operite caput, quod per tot fervidus annos</l>
<l>Torruit in campis aestus, et ussit hyems.</l>
</lg>
</div4>
<div4 id='WeCA.02.08.04.03' n='3' type='subsection'>
<head><hi rend='italic'>Torquis.</hi></head>
<lg>
<l>Coccineis agnos sueti deducere vittis, <note>Sicut vitta coteines, labia tua. Cant. 4.</note></l>
<l>Aurea nunc, meritum, vincula ferte, decus.</l>
</lg>
</div4>
<div4 id='WeCA.02.08.04.04' n='4' type='subsection'>
<head><hi rend='italic'>Annulus.</hi></head>
<lg>
<l>Lia ferax sobolis pridem VOS sponsa tenebat:</l>
<l>Pulcrior en Rachel nobiliorque vocat.</l>
</lg>
</div4>
<pb id='s195' n='191'/>
<div4 id='WeCA.02.08.04.05' n='5' type='subsection'>
<head><hi rend='italic'>Sertum.</hi></head>
<lg>
<l>Exemplum Gregibus, quin et Pastoribus ipsis!</l>
<l>Exornet philyra nexa corolla manum.</l>
</lg>
</div4>
<div4 id='WeCA.02.08.04.06' n='6' type='subsection'>
<head><hi rend='italic'>Cingulum.</hi></head>
<lg>
<l>Vidimus accinctos noctuque diuque labori:</l>
<l>Cingat VOS hodie laeta brevisque quies.</l>
</lg>
</div4>
<div4 id='WeCA.02.08.04.07' n='7' type='subsection'>
<head><hi rend='italic'>Cereus.</hi></head>
<lg>
<l>Pastorale Pedum quodnam anteit omnibus unum?</l>
<l>Cereus: ut possis irradiare gregem.</l>
</lg>
</div4>
<div4 id='WeCA.02.08.04.08' n='8' type='subsection'>
<head><hi rend='italic'>Liber.</hi></head>
<lg>
<l>Quae sacris populi Pastoribus optima Pera est?</l>
<l>Qui tenet e caelo verba profecta Liber.</l>
</lg>
</div4>
</div3>
</div2>
<pb id='s196' n='192'/>
<div2 id='WeCA.02.09' n='9' type='poem'>
<head>IX. SECULI FELICITAS, Quaesita, Inventa, Laudata,</head>
<div3 id='WeCA.02.09.01' n='1' type='section'>
<p>Cum vir Excellentissimus, <hi rend='italic'>ANDREAS HAASIUS</hi>, Vienna et Wezlaria redux, Nunc in Inclyta et Perantiqua Friburgensi Brisgojorum Academia Legum professor celeberrimus, <hi rend='italic'>Doctoris Insignibus ornaretur</hi>.</p>
</div3>
<pb id='s197' n='193'/>
<div3 id='WeCA.02.09.02' n='2' type='section'>
<head>SECULI FELICITAS JUSTITIA. Carmen Seculare Anno cIo. Io. CCL.</head>
<p>Trochaici.</p> 
<gap desc='prosodic pattern' resp='sampling'/>
</div3>
<div3 id='WeCA.02.09.03' n='3' type='section'>
<lg>
<l>SECULI FELICITATEM</l>
<l>Praedicabat aere cuso;</l>
<l>Aureove grata nummo,</l>
<l>Caesarum professa laudes,</l>
<l>Posteris annunciabat seculis antiquitas.</l>
<l>Purpurata saepe monstra</l>
<l>Finxit assentator auro,</l>
<l>Et premente moesta regna</l>
<l>Mole barbari tyranni</l>
<l>Sola fulsit in metallo SECULI FELICItAS.</l>
<pb id='s198' n='194'/>
<l>Veritatis lux, Thaia!</l>
<l>Pande SECLI certiorem</l>
<l>Proferens FELICITATEM:</l>
<l>Profutura quaerit orbis:</l>
<l>Pande profutura cunctis temporum mysteria.</l>
<l>Advolat (favete linguis)</l>
<l>Advolat jucunda Diva:</l>
<l>Audio vocale plectrum:</l>
<l>En resolvit ora virgo,</l>
<l>Dulcibusque juncta nervis Musa fundit earmina.</l>
<l>Orbe nata cum recenti</l>
<l>Pirma dum virebat aetas,</l>
<l>Aureum fluebat aevum,</l>
<l>Utque fruges absque cultu,</l>
<l>Sic vigebat alma virtus lege nulla vindice.</l>
<l>Candidas perambulabat</l>
<l>Approbans Astraea terras,</l>
<l>Non minaces ense jussus</l>
<l>Dividens, secansve lites:</l>
<l>Nullus ensis, libra nulla, nulla librae pondera.</l>
<l>Non, avaros qui coercet,</l>
<l>Tum notabat arva limes:</l>
<l>Nulla claustra pessulive,</l>
<l>Nulla tunc timoris umbra:</l>
<l>Rauca tantum flabra venti separabat janua.</l>
<pb id='s199' n='195'/>
<l>Quidquid ars, natura quidquid</l>
<l>Fertili gignebat orbe,</l>
<l>Omnibus commune donum</l>
<l>Obvio patebat usu:</l>
<l>Nemo quidquam cum teneret, nemo pauper aruit.</l>
<l>Sed fugacior sagittis,</l>
<l>Parthicus quas nervus egit,</l>
<l>Tam beata cessit aetas:</l>
<l>Posteros reliquit aurum,</l>
<l>Jamque parciore fato lustra sunt argentea.</l>
<l>Jam suorum quisque custos,</l>
<l>Numen Antii fatigat:</l>
<l>Jam timentur, et pavescunt:</l>
<l>Hic abundat, alget ille:</l>
<l>Servit hic, superbit ille: Croesus, atque Codrus est.</l>
<l>Dividit Fortuna sortes,</l>
<l>Sed quadrata dum rotundis</l>
<l>Miscet, infimisque summa,</l>
<l>Omnium querela fervet,</l>
<l>Omnium luctantur irae, nemo se non despicit.</l>
<l>Laesit hic Tonantis aures</l>
<l>Aeger impetus frementum:</l>
<l>Impotens Astraea clamat,</l>
<l>Voce spreta tum jubentis,</l>
<l>Plura quisque poscit ardens, spemque caecus prorogat.</l>
<pb id='s200' n='196'/>
<l>Patre tum vocante Divum,</l>
<l>Aureis Astraea tectis</l>
<l>Constitit: cui inter astra</l>
<l>Porrigens dat ille libram,</l>
<l>Quae dirempta lite gentis sopiat certamina.</l>
<l>Spondet ergo damna passis</l>
<l>Duplices Astraea lances,</l>
<l>Omniumque pensat aequans</l>
<l>Vota, jura, res, dolores,</l>
<l>Ut quieta mitigaret sors gementum pectora.</l>
<l>Prosperas invidit horas</l>
<l>Tartarum Megaera linquens:</l>
<l>Afflat agros, et veneno</l>
<l>Sparsa nigro tecta scindit:</l>
<l>Mox et altero metallo cassus orbis ingemit.</l>
<l>Aere tum rigere cruda</l>
<l>Impioque secla ferro:</l>
<l>Criminum saevire turba,</l>
<l>Furta clanculum lucrosa,</l>
<l>Et rapina bellicosam luce praedam convehens.</l>
<l>Sanguinis manare rivi,</l>
<l>Cuncta posse vis manusque,</l>
<l>Imbecilliora frangi,</l>
<l>Fortiora rupta sterni,</l>
<l>Diripi vendique leges consciis perjuriis.</l>
<l>Territans Astraea voce,</l>
<l>Fulminum minatur imbres,</l>
<l>Aeacique intentat urnam:</l>
<l>Libra sed contempta sordet,</l>
<l>Et monentis verba venti dissipant inermia.</l>
<pb id='s201' n='197'/>
<l>Additur timendus ensis:</l>
<l>Quemque libra repperisset</l>
<l>Machinatum digna ferro,</l>
<l>Percuti jubetur ictu,</l>
<l>Ut recisa pars putrescens sana praestet cectera.</l>
<l>Dum refulget ensis ultor,</l>
<l>Dum nocentum fulminantur,</l>
<l>Sanguinemque colla fundunt:</l>
<l>Fraus, et ira, vis, furorque</l>
<l>Antra quaerunt, et latebras, aut revisunt inferos.</l>
<l>Inde mixta secla mundo,</l>
<l>Non eodem quae metallo</l>
<l>Fusa manant ad nepotes:</l>
<l>Aere quaedam, multa ferro,</l>
<l>Pars et auro parva constat, major est argentea.</l>
<l>Quis dat hujus absolutam</l>
<l>SECULI FELICITATEM?</l>
<l>Libra, quae magistra morum,</l>
<l>Acta pendit, ac agenda:</l>
<l>Et verendus ensis ille, qui repellit crimina.</l>
<l>Tolle pondus, deme lances:</l>
<l>Dormiens Astraea ferrum</l>
<l>Negligat, vibretve languens:</l>
<l>Exulabit jus fidesque,</l>
<l>Interibit universa Seculi Beatitas.</l>
<pb id='s202' n='198'/>
<l>Mater o Astraea pacis,</l>
<l>Fons quietis, dux salutis,</l>
<l>Praeses o securitatis,</l>
<l>Inclytae virtutis altrix,</l>
<l>Criminis severa clades, SECULI FELICITAS!</l>
<l>Surgit ecce, qui tueri</l>
<l>Sacra possit arma Vindex,</l>
<l>Cujus aequitate freta</l>
<l>Jura gaudent, rura plaudunt!</l>
<l>Finit hic Thalia carmen: Vindici nos plaudimus.</l>
<l>IN SIGNIA SUPREMAE LAUREAE. Epomis.</l>
<l>Purpura est onus suave,</l>
<l>Sed imponit jugum grave,</l>
<l>Rei bonum publicae.</l>
<l>Digna TE est tanta moles,</l>
<l>Ferre qui jam pridem soles</l>
<l>Onus multis utile.</l>
<l>Non TE gravat, o A NDREA,</l>
<l>Quidquid jubet Themis Dea.</l>
<l>Pileus et Torques.</l>
<l>Nullam Themis habet laurum,</l>
<l>Nullum ulla torques aurum,</l>
<l>Quod TE tantum decoret;</l>
<l>Quantum virtus, qua refulges,</l>
<l>Cui totum TE indulges,</l>
<pb id='s203' n='199'/>
<l>Quae in TE sic eminet,</l>
<l>Omnibus ut vitae curis</l>
<l>Doctor AEqui sis et Juris</l>
<l>Annulus et Liber.</l>
<l>Dreisama, subsistens plaude!</l>
<l>Quem VIENNA tulit laude,</l>
<l>Docta quem WEZLARIA,</l>
<l>A te diu expectatum,</l>
<l>Omnibus desideratum,</l>
<l>Tua servant moenia.</l>
<l>Plaude? despondetur tibi,</l>
<l>Sumit te docendum sibi.</l>
</lg>
</div3>
</div2>
<pb id='s204'/>
<div2 id='WeCA.02.10' n='10' type='poem'>
<head>X. HERMANNUS BORHAVIUS, Princeps Medicorum, Carmine laudatus,</head>
<div3 id='WeCA.02.10.01' n='1' type='section'>
<p>Cum in Friburgensi Brisgojae Academia Excellentissimi Viri, QUARINUS, WEISSIUS, SCHWENGLINUS, Suprema Medicinae Laurea ornarentur: Quorum primus edito paulo ante eruditissimo de Insectis libro, quem ENTOMA inscripsit, publice sine Praeside disputarat.</p>
</div3>
<pb id='s205' n='201'/>
<div3 id='WeCA.02.10.02' n='2' type='section'>
<head>MAGNO BOERHAAVIO Hecatombe, Metris C. <note resp='transcriber'>scil. 100 lines.</note></head>
<p>SAnitatis o HYGIA</p>
<p>Praeses alma,</p>
<p>Patris Aesculapii</p>
<p>Gaudium decusque!</p>
<p>u sacerdos immolandas tange centum victimas:</p>
<p>Leida poscit hunc cruorem, poscit ara,</p>
<p>Sempiternam docta Leida quam sacravit nobili</p>
<p>BOERHAAVIO.</p>
<p>Surge tanto nominique, gloriaque, tura</p>
<p>spargens,</p>
<p>Atque laudes voce juncta concinens.</p>
<p>Hic Vir, hic, unus</p>
<p>Qui mille magistros</p>
<p>Imbuit arte Machaonis,</p>
<p>Divina mirandus voce magister;</p>
<p>Nullo unquam praeeunte magistro, <note>(a) BOERHAAVIUM nullo in medicis magistro usum, testatur in praeclara Oratione Funebri Albertus Schultens.</note></p>
<p>Adytis sese intulit ultro,</p>
<p>Qua via lubrica,</p>
<pb id='s206' n='202'/>
<p>Qua via nulla fuit,</p>
<p>Aut laevas caeca in salebras, lamasque ferebat.</p>
<p>Quos Helmontius avios,</p>
<p>Quos praeceps Paracelsus</p>
<p>Raptabant veri immemores,</p>
<p>Innumera illusos vigilantum somnia</p>
<p>Pascebant umbris levibus, fucoque nitente trahebant.</p>
<p>Gemebat flens expultrix Medicina malorum,</p>
<p>Hippocratempque suum comitem trahens,</p>
<p>Cois se latebris aversa a lumine dedit.</p>
<p>Secula fermentum corruperat inficiens,</p>
<p>Cum mortale genus miserans BOERHAAVIUS accelerat.</p>
<p>Sperate o!</p>
<p>Quos opis ignaros</p>
<p>Exanguis discruciat dolor,</p>
<p>Levamen sperate propinquum!</p>
<p>Exilio Medicinam</p>
<p>Eripiet reducem pia manus,</p>
<p>Coumque senem, servatricemque reducens.</p>
<p>Chemia dum BOERHAAVIO</p>
<p>Auctor viaeque dux est,</p>
<p>Medicina supplices</p>
<p>Audit volens,</p>
<p>Interpretes naturae,</p>
<p>Ambosque ducentes secuta,</p>
<p>Miratur, has ut cernit officinas,</p>
<p>Repente detersa fuligine,</p>
<p>Non situ Vulcanio</p>
<p>Oculum videntis dexteramque terrentes:</p>
<pb id='s207' n='203'/>
<p>Purgata, amoena, culta rident omnia:</p>
<p>Nitida se domus tota</p>
<p>Commendat inuentibus lumine plenissimo.</p>
<p>Naturae patula ubique miracula videas,</p>
<p>Quae sic caminis artifex eduxit ignis,</p>
<p>Mysteriorum ut ordinem, caussasque simplicissimas,</p>
<p>Nexumque praesentissimum Chemia docta monstret.</p>
<p>Age, nova Medicae</p>
<p>Lux affulge genti!</p>
<p>Non ulli deprensa unquam majorum</p>
<p>Sese nune HERMANNI curis</p>
<p>Via tibi aperit;</p>
<p>Facilis, hilaris, avida</p>
<p>Mille plantis teri.</p>
<p>Astitit certa BOERHAAVIO,</p>
<p>Cunctarumque aequum dimensa est pondus rerum,</p>
<p>Fluidaque, solidaque</p>
<p>Mechanica separavit docens,</p>
<p>Archimedea nunc corpori virgula</p>
<p>Sanguinem dividit: sanitas legibus certa libratur.</p>
<p>Iter o planum!</p>
<p>O inoffenso pede curriculum</p>
<p>Laetum soboli Podaliriae!</p>
<p>Quem simplicitas tanta,</p>
<p>Quem purae non trahat hic radius lucis?</p>
<p>Te, BOERHAAVI, firmae Genium salutis,</p>
<p>Batavus coluit: tc Francia foedere,</p>
<pb id='s208' n='204'/>
<p>Te complexa Britannia: <note>(b) In Academiam Gallicam receptus est 1728, in Societatem Regiam Londinensem 1730.</note> te Teuto nubibus aequat: Te (mira fides!) feritate repulsa, Docilis prensat Turcia, laudans Turcia te legit. <note>(c) Institutiones ejus, in Arabicum versas, formis Constantinopolitanis supremus ipse Sacrorum Antistes vulgavit.</note> Medicinae pater alter, Renovati pretiosum decus orbis, Cui nullum prior aetas, cui nullum sua praefert: <note>(d) <hi rend='italic'><q>Vir Consummatae eruditionis HERMANNUS BOERHAAVE, cui parem Medieina non habuit, consensu omnium.</q></hi> JOh. Wilh. Albrecht de Effect. Mus. . 112. ET Cl. Trillerus, Poem. P. 2 <foreign lang='GE'>Reissgedicht</foreign> 17: <foreign lang='GE'>Diess ist Boerhavius, der weltberhmte Mann, Der seines Gleichen sucht, und nirgend sinden kann.</foreign></note> Es Amussis data Vero, <note>(e) Idem, P. 3 Poem. Carm. in Mortem BOERHAAVII: <foreign lang='GE'>Er msse stets der Aertzte Richtschnur bleiben!</foreign></note> Levitati datus Hostis, Deus Artis. <note>(f) Ita in Epitaphio suo appellatus est a Brandino Risero: <foreign lang='GE'>De God der Arzeny</foreign>.</note></p>
<p>Quae Socratis aemulum modesti</p>
<p>Dicere te docuit virtus tua, <hi rend='italic'><q>Nil Sciri</q></hi>? <note>(g) Argumentum praecipuum Orationis ab immortali BOERHAAVIO habitae 1731.</note></p>
<p>O contemptor honoris, atque famae, <note>(h) <hi rend='italic'><q>Christianam HUMILITATEM .... tanquam virtutis florem, honoremque, unice amplectebatur.</q></hi> Schultenus, in laudata Orat. funebri.</note></p>
<pb id='s209' n='205'/>
<p>Dedoce fastum, tumidasque cristas</p>
<p>Da vano positas spargere vertice.</p>
<p>Qui solitus cunctos credere candidos, <note>(i) <hi rend='italic'><q>A suspicionibus integer plane, omnia in meliorem partem interpretabatur candidus; vel excusabat benignus.</q></hi> Idem, ibidem.</note> Nescius ipse doli, candidus omnibus, <note>(k) Horrebat <hi rend='italic'><q>alia dicere et simulare, alia sentire et dissimulare: affectuum studiis rapi, regi.</q></hi> Ipse de se BOERHAAV. in Commentario Rerum Suarum MS.</note></p>
<p>Vitae o tanta probis norma viris, quanta scientiae!</p>
<p>Sana quieti corpora reddens,</p>
<p>Non minor aufers vulnera mentibus,</p>
<p>Voce monens calamoque cives: <note>(l) <hi rend='italic'><q>Semperque dixit Amicis, pacem animi haud reperiundam nisi in magno Mosis praecepto de sincere amore Dei et hominis, bene observato.</q></hi> Idem, in eodem.</note></p>
<p>Qui requiem cupitis beatiorem,</p>
<p>Vox docet una satis; vox nota, certa, clara:</p>
<p>Numen amate pii, legemque sanctam Numinis,</p>
<p>Humanaque omnes conditione pares.</p>
<p>HERMANNE! sic nos perge reducere!</p>
<p>SWIETENOS largire orbi, mediocritate spreta</p>
<p>Qui te sequantur, consimilesque sui</p>
<p>Aut Vindobona missitent Dreisameos ad agros,</p>
<p>Aut reversos Vindobonam, Dreisameisque corollis</p>
<p>Claros excipiant, lumen Hygiae!</p>
</div3>
<pb id='s210' n='206'/>
<div3 id='WeCA.02.10.03' n='3' type='section'>
<head>Insignia Triplicis Supremae Laureae.</head>
<div4 id='WeCA.02.10.03.01' n='1' type='subsection'>
<head>I.</head>
<div5 id='WeCA.02.10.03.01.01' n='1' type='epigram'>
<head><hi rend='italic'>Epomis.</hi></head>
<lg>
<l>Qui stetit nuper, quo loco magistri</l>
<l>Assolent doctis imperare pugnis;</l>
<l>Omne qui doctus praelium diremit,</l>
<l>Qua solent prompti copia magistri;</l>
<l>Dat sibi circum Pallium QUARINUS,</l>
<l>Ante qui munus functus est magistri.</l>
</lg>
</div5>
<div5 id='WeCA.02.10.03.01.02' n='2' type='epigram'>
<head><hi rend='italic'>Pileus.</hi></head>
<lg>
<l>Phoebe, qui succos languidis salubres</l>
<l>Primus attenta dextera parasti:</l>
<l>En per adversas impiger sagittas</l>
<l>Victor emergit, nulla tela passus:</l>
<l>Vertici tu nunc mille per pericla</l>
<l>Semper illaeso Lauream repone.</l>
</lg>
</div5>
<div5 id='WeCA.02.10.03.01.03' n='3' type='epigram'>
<head><hi rend='italic'>Torquis.</hi></head>
<lg>
<l>Mulciber, doctos imperat labores</l>
<l>Torque cingendus nobili QUARINUS.</l>
<l>Annulis vespas aureis apesque,</l>
<l>Et leves muscas fingat officina:</l>
<l>Adde formicas, duplicesque Seres:</l>
<l>Centiceps Torques ENTOMOIM abundet.</l>
</lg>
</div5>
<pb id='s211' n='207'/>
<div5 id='WeCA.02.10.03.01.04' n='4' type='epigram'>
<head><hi rend='italic'>Annulus.</hi></head>
<lg>
<l>Nobilem norunt Teutones QUARINUM,</l>
<l>Magna quem pridem debitis Vienna</l>
<l>Laudibus tollit, consulitque fidens.</l>
<l>Fama, QUARINUM Filium Parenti</l>
<l>Additum narra, comparemque sponde:</l>
<l>Dignus hic Haeres Annuli paterni.</l>
</lg>
</div5>
<div5 id='WeCA.02.10.03.01.05' n='5' type='epigram'>
<head><hi rend='italic'>Liber.</hi></head>
<lg>
<l>Quas Viro trades paginas, Hygia,</l>
<l>Divitis testes eruditionis?</l>
<l>Illa, Quid quaeris? detur, inquit, iste</l>
<l>Aureis scriptus literis Libellus,</l>
<l>Grandium succo quem replet librorum</l>
<l>Auctor in Parvis Maximus QUARINUS.</l>
</lg>
</div5>
<div5 id='WeCA.02.10.03.01.06' n='6' type='epigram'>
<head><hi rend='italic'>II. Epomis.</hi></head>
<lg>
<l>VIndobonensis gloria rursum</l>
<l>Laeta Brisgojae transit in oras.</l>
<l>Muneratorem nactus eundem</l>
<l>WEISSIUS, cum quo dira Viennae</l>
<l>Saepe pellebat vulnera membris,</l>
<l>Ejus a dextra Pallia sumit.</l>
</lg>
</div5>
<pb id='s212' n='208'/>
<div5 id='WeCA.02.10.03.01.07' n='7' type='epigram'>
<head><hi rend='italic'>Pileus.</hi></head>
<lg>
<l>Romulo quisquis praelia miscens</l>
<l>Cive servato juverat urbem,</l>
<l>Abstulit quernam fronte coronam.</l>
<l>Te, sacra cives arte Machaon</l>
<l>Plurimos servans, debita doctae</l>
<l>Multiplex dextrae Civica stringat.</l>
</lg>
</div5>
<div5 id='WeCA.02.10.03.01.08' n='8' type='epigram'>
<head><hi rend='italic'>Torquis.</hi></head>
<lg>
<l>Teutonum princeps, sacra Vienna,</l>
<l>WEISSII longae conscia curae!</l>
<l>Aureis Torquem necte coruscum</l>
<l>Annulis, quorum copia febres</l>
<l>AEquet oppressas, et genus omne</l>
<l>Luridi morbi cedere jussum.</l>
</lg>
</div5>
<div5 id='WeCA.02.10.03.01.09' n='9' type='epigram'>
<head><hi rend='italic'>Annulus.</hi></head>
<lg>
<l>Annulum priscus Teuto gerebat</l>
<l>Indicem coeptae litis, et hostis.</l>
<l>Publicae custos fide salutis,</l>
<l>Annulo pugnax insere laevam:</l>
<l>Hostis immanis lite premendus</l>
<l>Perpeti deinceps est Tibi: Morbus.</l>
</lg>
</div5>
<div5 id='WeCA.02.10.03.01.10' n='10' type='epigram'>
<head><hi rend='italic'>Liber.</hi></head>
<lg>
<l>Scita majorum prodita libris</l>
<l>Sedulus versas, atque revolvis.</l>
<l>O sagax rerum! vincere Mortis</l>
<l>Tela qui tendit, vimque, dolosque,</l>
<l>Creber attento lumine lector</l>
<l>Mortuos testes consulat artis.</l>
</lg>
</div5>
<pb id='s213' n='209'/>
<div5 id='WeCA.02.10.03.01.11' n='11' type='epigram'>
<head><hi rend='italic'>III. Epomis.</hi></head>
<lg>
<l>SCHWENGLINE! indefessa laboribus</l>
<l>Mens jubet Te plus trieteride</l>
<l>Humeros supponere fortiter,</l>
<l>Dignos, quos Tibi splendida Pallii</l>
<l>Decoret lux munere publico.</l>
<l>Justus namque Oneris comes est Honos.</l>
</lg>
</div5>
<div5 id='WeCA.02.10.03.01.12' n='12' type='epigram'>
<head><hi rend='italic'>Pileus.</hi></head>
<lg>
<l>Saepe Athletis in medico foro</l>
<l>Lauream dat sola Scientia,</l>
<l>Nondum evictis clara periculis.</l>
<l>Quod decus vertex repetit Tuus,</l>
<l>Cui tot morbo libera corpora</l>
<l>Debens Waldishuta canit tua?</l>
</lg>
</div5>
<div5 id='WeCA.02.10.03.01.13' n='13' type='epigram'>
<head><hi rend='italic'>Torques.</hi></head>
<lg>
<l>Semel victor Manlius hosticum</l>
<l>Usque Torquatus spolium tulit.</l>
<l>Aurum Te toties precor ambiat,</l>
<l>Cervicem irradians adamantibus,</l>
<l>Quoties Te Patria gratulans</l>
<l>Leti vidit frangere spicula.</l>
</lg>
</div5>
<pb id='s214' n='210'/>
<div5 id='WeCA.02.10.03.01.14' n='14' type='epigram'>
<head><hi rend='italic'>Annulus.</hi></head>
<lg>
<l>Quam notam tibi praeferet Annulus,</l>
<l>Insculptam gemmae in nitido sinu?</l>
<l>Non hic scutum ego multifidum peto,</l>
<l>Quod sectis multa inserat areis.</l>
<l>Una et simplex effigies sat est,</l>
<l>Ancora: innumeris caput es spei.</l>
</lg>
</div5>
<div5 id='WeCA.02.10.03.01.15' n='15' type='epigram'>
<head><hi rend='italic'>Liber.</hi></head>
<lg>
<l>Cur, succorum o Phoebe salubrium</l>
<l>Repertor, librum vacuum explicas?</l>
<l>Quin Hippocraticis potius placet</l>
<l>AEgros volumen placitis levans?</l>
<l>Librum en, inquit, do vacuum Tibi,</l>
<l>Implendum Serie Medicaminum.</l>
</lg>
</div5>
</div4>
</div3>
</div2>
<pb id='s215' n='211'/>
<div2 id='WeCA.02.11' n='11' type='poem'>
<head>XI. RUBENIUS, Fabula Aesopica. De Satyrae et Eclogae Stylo.</head>
<lg>
<l>BElgarum Apelles, nobilis Rubenius,</l>
<l>Docto colore tinxerat geminas recens</l>
<l>Domi tabellas, omnibus spectaculum,</l>
<l>Quicunque adirent. Tela naturam utraque</l>
<l>Sic aemulatur arte quadam simplici,</l>
<l>Multum ut relinquant inter se discriminis.</l>
<l>Rus haec adumbrat, illa Desertum horridum.</l>
<l>Hic prata videas pinguia, et laetos agros,</l>
<l>Et lenis agmen rivuli pellucidum:</l>
<l>Numerare fundi calculos omnes licet.</l>
<l>Errant per herbam paene balantes oves:</l>
<l>Proculque villa, sylvulae sub tegmine,</l>
<l>Galatea malo Tityrum ridens petit,</l>
<l>Latere simulans velle se, cerni volens.</l>
<l>Diversa species alteri est imagini:</l>
<l>Inculta solitudo, rupes asperae:</l>
<l>Torrens ab alto spumea praeceps aqua,</l>
<l>Et saxa volvens, fragminaque rupta arborum:</l>
<l>Truncique veteres quercuum, rigens larix,</l>
<l>Piceaeque nudae, brachiis pendentibus:</l>
<l>Vulnificus anguis, sibilam linguam exerens:</l>
<pb id='s216' n='212'/>
<l>Satyrusque capripes, ultimo in telae angulo,</l>
<l>Ridentis ore, dextera scuticam vibrans.</l>
<l>De plebe quidam lustrat has censor diu,</l>
<l>Demumque talem sponte fert sententiam:</l>
<l>Quam tu, Rubeni, dispar hic ipse es tui?</l>
<l>Rus est venustum: cuncta distinguit lepos:</l>
<l>Haec mulcet oculos; altera tabella est rudis:</l>
<l>Incompta facies arte et ingenio vacat.</l>
<l>Subrisit illi, non ferens ultra artifex,</l>
<l>Sui et stuporem judicis coarguens,</l>
<l>Communis, inquit, laus et ars imaginum est:</l>
<l>Nam docta utramque negligentia peperit,</l>
<l>Qua, rite siquis aestimer rerum sciens,</l>
<l>Nihil videbit esse diligentius.</l>
<l>Seu lenis illic recreat jucunditas,</l>
<l>Dum censet oculus illaboratum decus:</l>
<l>Seu gratus isthic horror occurrit tibi,</l>
<l>Et imperitum fallit, incultam ut puter,</l>
<l>Quae culta forma est, tecta sed studio latet:</l>
<l>Utraque laborem res sibi poscit parem,</l>
<l>Opus artis est utrumque, mihi crede, o bone:</l>
<l>Utrumque, siquis tentet, ingenii est opus.</l>
<l>Scribenda tibi seu Satyra sit, seu Ecloga:</l>
<l>Intelliges, hanc fabulam non fallere.</l>
</lg>
</div2>
<pb id='s217' n='213'/>
<div2 id='WeCA.02.12' n='12' type='poem'>
<head>XII. LIS, Aenigma.</head>
<lg>
<l>DUo inter sese litigabant acriter,</l>
<l>Utrius esset jure major dignitas.</l>
<l>Ego, inquit alter, aureum duxi ad thronum,</l>
<l>In quo imperavit regum sapientissimus.</l>
<l>Per me stupendus ille fuit orbi gigas,</l>
<l>Olim Davidis quem dedit leto nepos.</l>
<l>Fortuita siquem caedes peragebat reum,</l>
<l>Secura per me statio fugienti fuit.</l>
<l>Cum Roma nondum staret, auspicium Remo</l>
<l>Ego colle visus super Aventino dedi.</l>
<l>Semel iterumque exercui magnum Herculem,</l>
<l>Semideus alto dignus ut fieret polo.</l>
<l>Mel dulce Hymetti prodiit meo e sinu:</l>
<l>Vinumque, quo non rarius Chios tulit,</l>
<l>Ager aut Falernus, prodiit meo e sinu.</l>
<l>Sed melle dulciora sunt et nectare,</l>
<l>Quae do Poetis dona, non tamen omnibus,</l>
<l>Et per Poetas, non tamen in omni plaga.</l>
<l>Quid plura de me? quantacunque sit tibi</l>
<l>Vis dignitasque, quod potes loqui, meum est:</l>
<l>Meum est hoc ipsum, quod potes contendere:</l>
<l>Sine me taceres mutus, et fremeres iners.</l>
<l>Haec ille dicta, talia sed alter dedit:</l>
<l>Pro te attulisti magna, majora affero:</l>
<l>Miracula etenim clausa ssunt meo sinu.</l>
<pb id='s218' n='214'/>
<l>Ego fortium urbem, Greaeciae Thebas decus,</l>
<l>Ciausi atque aperui: Roma me, mundi caput,</l>
<l>Suspexit usque, et suspicit me nunc quoque,</l>
<l>Antiquiorem moenibus et armis suis.</l>
<l>Nili potentis ruptum ego abscindo alveum,</l>
<l>Ipsumque Nilum dissipo, et spargo in solum.</l>
<l>Ego diei et noctis accendo faces,</l>
<l>Continua per me temporum series fluit.</l>
<l>Praecepta pridem tradidi sapientiae,</l>
<l>Do sancta mundo, do Sacerdotum choros.</l>
<l>Ego ta, pudice, carceris tetro e specu,</l>
<l>Josephe, raptum, principem AEgypto dedi:</l>
<l>Ego te frementem parvula vici manu,</l>
<l>Tyranne Epiphanes: teque, o AEnea pie,</l>
<l>Per mille casus, mille per discrimina</l>
<l>Profugum vagumque, portui admovi hospitem.</l>
<l>Per me Cleopatra turgidam elusit Rhodon,</l>
<l>Ipsanvque vicit arte naturam potens.</l>
<l>Quid multa? seu sanctissima Superos prece</l>
<l>Pius fatigas, seu laborantes juvas,</l>
<l>Seu justa solvis mortuis, munus meum est.</l>
<l>Haec jactitabant decora, et alternis sibi</l>
<l>Sepraeferebant: nemo sed judex erat.</l>
<l>Uter ergo vincat, judicabit Oedipus.</l>
<l>Responsio. Lis Numerorum, Senarii et Septemarii.</l>
<l>E Copiosa forte Numerorum tribu</l>
<l>Duo litigabant acriter de gloria:</l>
<pb id='s219' n='215'/>
<l>Sonarius erat, atque septenarius.</l>
<l>Quorum ille decora sic ait jactans sua:</l>
<l>Qui vicit omnes Principes sapientia,</l>
<l>Sex gradibus Salomon aureum imposuit thronum.</l>
<l>Quem stravit acer, editus patre Samaa,</l>
<l>Nepos Davidis Jonathan, senis fuit</l>
<l>Digitis stupendus trux Araphaeus gigas.</l>
<l>Si eivem Hebraeus forte dediderat neci,</l>
<l>Illi refugium mite sex urbes dabant.</l>
<l>Urbi struendae fratres dum capiunt locum,</l>
<l>Remo auspicanti colle Aventino super</l>
<l>Auguria praebet vulturum senarius.</l>
<l>Bis sex labores Herculem dignum polo</l>
<l>Deique dignum reddidere nomine.</l>
<l>Mel dulce Hymetti cera dat sexangula:</l>
<l>Et vina rariora vinis omnibus</l>
<l>Galilaea vidit sex Canae fusa hydriis:</l>
<l>Et haec, et illud e sinu est Senarii.</l>
<l>Sed melle dulciora sunt et nectare</l>
<l>Commenta vatum, versibus Senariis</l>
<l>Quae more Phedri fabulas dulces tegunt.</l>
<l>Sed nec Poetis omnibus senos pedes</l>
<l>Vincire placuit, nec id omnis ferret plaga:</l>
<l>Hispana namque Musa, Lusitanaque,</l>
<l>Sororque Italica, maximi Tassi parens,</l>
<l>Clausere quinto carminum lapsus pede.</l>
<l>Quid multa? dic, o aemule, ecquis dat loqui?</l>
<l>Quis Consonantum muta ne taceat cohors,</l>
<l>Quis efficit? Senarius Vocalium.</l>
<l>Senarius enim est: siquis id forsan neget,</l>
<l>Is quinque Latiis literam Samii senis</l>
<pb id='s220' n='216'/>
<l>Adjiciat, et Senarium cernet palam.</l>
<l>Vicisse se credebat hie Senarius,</l>
<l>Disserere cum sic aemulus contra institit:</l>
<l>Si magna tua sunt, maxima mea sunt bona.</l>
<l>Miracuia orbis claudo Septenarius:</l>
<l>Idemque Thebis inclytis portas dedi,</l>
<l>Montesque Romae, fertili et Nilo ostia,</l>
<l>Quae dissipatae finiunt aquae alveum,</l>
<l>Latoque slumen aequoris spargunt solo.</l>
<l>Septena mundo lumina Planetae micaut:</l>
<l>Statosque cursus, temporumque circulos,</l>
<l>Septem diebus hebdomas fastis notat.</l>
<l>Septem fuere Graeciae doctae Sophi:</l>
<l>Divina septem cernimus Mysteria,</l>
<l>Fontesque sanctae gratiae ac omnis boni:</l>
<l>Quorum ministri, facra sacerdotum manus,</l>
<l>Hoc culmen ipsum septimo ascendio gradu,</l>
<l>Septem elevata per suos rite ordines.</l>
<l>Septenae aristae, corporaque totidem boum,</l>
<l>Praelaga Regis somnia, insontem virum</l>
<l>Et liberarunt carceris foedo situ;</l>
<l>Et paene Regis solio fecerunt parem.</l>
<l>At Machabaei debilis fratres manus</l>
<l>Ferocem Epiphanem vicit, et risit minas</l>
<l>Anciochi selix ille Septenarius.</l>
<l>Terra marique septima AEneam pium</l>
<l>Jactavit aestas: stadia per septem Pharon</l>
<l>Terrae Cleopatra junxit, irridens Rhodum,</l>
<l>Dum continens ex insula fecit solum.</l>
<l>Precationum prima, summaque omnium,</l>
<l>Quam docuit Auctor ipse supremi boni,</l>
<l>Caeleste Numen vocibus septem vocat:</l>
<pb id='s221' n='217'/>
<l>Et qui misericors mortuum aut vivum juvat.</l>
<l>Is ex operibus unum septenis obit.</l>
<l>Haec jactitabant mutuo Numeri duo,</l>
<l>Cum transeuntem forte Meliboeum vident,</l>
<l>Rogantque, litis arbiter fiat suae.</l>
<l>Ergo audit ille multa narrantes sibi,</l>
<l>Tandemque profert simplicem sententiam:</l>
<l>Quod judicavi semper, et nunc judico,</l>
<l>Sex esse paulo nempe quam septem minus.</l>
</lg>
</div2>
<div2 id='WeCA.02.13' n='13' type='poem'>
<head>XIII. AENIGMA ALIUD, ex natura rei involutum.</head>
<lg>
<l>REs involuta et dubia sum, time Oedipe:</l>
<l>Ipsa involutam, cum primum orbi nascerer,</l>
<l>Natura voluit esse, fatoque impari.</l>
<l>Ubi sistra tinniebant, cum sancta Iside,</l>
<l>Cumque cane Anubi caelitum ritu sacro</l>
<l>Me plebs colebat, et sacerdotum cohors.</l>
<l>At vulgo spernor: et Poetarum cocus</l>
<l>Halece me damnavit insontem putri.</l>
<l>Nunquam rogatam Roma me vidit vetus:</l>
<l>Tunicata tantum visa, nec cara Patribus,</l>
<l>Rogis amica, Praeficis praesto fui.</l>
<l>Die Oedipe meum nomen, illudque insuper,</l>
<l>Quis ille rex sit, cui Prienaeus senex</l>
<l>Me commendatam voluit in Lyda domo.</l>
</lg>
<pb id='s222' n='218'/>
<p>Responsio Oedipi.</p>
<lg>
<l>Me Cepa ludis? at non me ludes diu:</l>
<l>Namque evolutum protraham in lucem caput.</l>
<l>Multa tibi circum tunica nascenti obtigt,</l>
<l>Fatumque dispar: stuita te coluit Pharos,</l>
<l>Et cetera inter monstra te posuit Deum,</l>
<l>Quasi Numen hortus possit et gleba edere.</l>
<l>At Roma risit foetidam Aegypti Deam,</l>
<l>Vulgoque cunctis sperneris vilis cibus:</l>
<l>Et Martialis ille, notus gentibus,</l>
<l>Halece te natantem derisit putri.</l>
<l>Quid, Cepa, tibi cum Patribus? aut quid cum toga?</l>
<l>Tunieas trioboli tu tibi tuas habe,</l>
<l>Aptaque ciere lacrymas, rogos pete,</l>
<l>Et Praeficarum coge mendaces aquas</l>
<l>Stillare ab oculis, emptus ut abundet liquor.</l>
<l>Nec est honori tibi Prienaeus Bias:</l>
<l>Namque evocatus Lydiae ad Regem senex,</l>
<l>Dum te comedere jussit Alyatten minax,</l>
<l>Tristem dolorem jussit atque lacrymas.</l>
</lg>
</div2>
<pb id='s223' n='219'/>
<div2 id='WeCA.02.14' n='14' type='poem'>
<head>XIV. AENIGMA METRICUM, in Saturnalibus propositum.</head>
<div3 id='WeCA.02.14.01' n='1' type='section'>
<head>SPHINX OEDIPO.</head>
<lg>
<l>Oedipe, versus si duodenos</l>
<l>Liceat quovis condere metro,</l>
<l>Quot metrorum mihi tu genera,</l>
<l>Versibus indiscretis, intra</l>
<l>Bis duodenos claudere versus Impiger audes?</l>
</lg>
</div3>
<div3 id='WeCA.02.14.02' n='2' type='section'>
<head>RESPONSIO OEDIPI.</head>
<lg>
<l>I. EOne, Sphinx, reducis, utcanam duplex?</l>
<l>II. Non id ferunt mores,</l>
<l>III. Sacra quibus alere Sophia didicit animum.</l>
<l>IV. Aurea vox Flacci mihi lex et linea sacra est:</l>
<l>V. Vivo Simplicitate.</l>
<l>VI. Quorsum o,</l>
<l>VII. Docta virgo latentibus</l>
<l>VIII. Cadmeam prolem stringere nodis,</l>
<l>IX. Sermo biformis?</l>
<l>X. An, quia prodigium tibi triplex,</l>
<l>XI. Diis parum faventibus,</l>
<l>XII. Varios membris sociat discordibus artus;</l>
<l>XIII. Calamitas similis in carmina</l>
<l>XIV. Migrabit?</l>
<l>XV. Virgo, tu frontem speciosa vfram</l>
<pb id='s224' n='220'/>
<l>XVI. Praefer, dulce malum videnti:</l>
<l>XVII. Simul alas, grave monstrum, quate pernix, humerorum love pondus:</l>
<l>XVIII. Et minaces dira leaena</l>
<l>XIX. Expedi ungues innocentum in vulnera.</l>
<l>XX. Urbibus esto procul,</l>
<l>XXI. Phoebeique procul finibus imperii!</l>
<l>XXII. Nolo monstrum, nolo monstri leges:</l>
<l>XXIII. Vise Poenorum</l>
<l>XXIV. Fraudulentos agros.</l>
</lg>
</div3>
<div3 id='WeCA.02.14.03' n='3' type='section'>
<lg>
<l>Mitto en versus bis duodenos,</l>
<l>Sphinx ingeniis data tormentum:</l>
<l>Indiscretos numera versans:</l>
<l>Quot metrorum claudi genera</l>
<l>Carminis hoc foecundo in gremio</l>
<l>Callida censes? Sexaginta.</l>
</lg>
</div3>
<div3 id='WeCA.02.14.04' n='4' type='section'>
<head>ENUMERATIO Metrorum LX, Quae his XXIV versiculis, indiseretis, seu non diruptis, continentur.</head>
<p>I. Eone, Sphinx, reducis, ut canam duplex?</p>
<p>1. Jambus sex pedum purus.</p>
<gap desc='prosodic pattern' resp='sampling'/>
<p>2. Scazon ex jambo puro.</p>
<gap desc='prosodic pattern' resp='sampling'/>
<pb id='s225' n='221'/>
<p>II. Non id ferunt mores.</p>
<p>3. Jambus 3 pedum.</p>
<gap desc='prosodic pattern' resp='sampling'/>
<p>4. Bacchiacum 2 pedum.</p>
<gap desc='prosodic pattern' resp='sampling'/>
<p>III. Sacra quibus alere Sopbia didicit animum.</p>
<p>5. Senarius Phaedri.</p>
<gap desc='prosodic pattern' resp='sampling'/>
<p>6. Pyrrhichium octo pedum.</p>
<gap desc='prosodic pattern' resp='sampling'/>
<p>IV. Aurea vox Flacci mihi lex et linea saera est.</p>
<p>7. Hexameter heroicus.</p>
<gap desc='prosodic pattern' resp='sampling'/>
<p>8. Myurus.</p>
<gap desc='prosodic pattern' resp='sampling'/>
<pb id='s226' n='222'/>
<p>9. Anapaesticum sex pedum.</p>
<gap desc='prosodic pattern' resp='sampling'/>
<p>10. Agelicum Aristophanicum, seu Priapeum.</p>
<gap desc='prosodic pattern' resp='sampling'/>
<p>V. Vivo Simplicitate.</p>
<p>11. Pherecratium.</p>
<gap desc='prosodic pattern' resp='sampling'/>
<p>12. Alcmanium trium pedum.</p>
<gap desc='prosodic pattern' resp='sampling'/>
<p>13. Anapaesticum trium pedum.</p>
<gap desc='prosodic pattern' resp='sampling'/>
<p>VI. Quorsum, o?</p>
<p>14. Jambicum unius pedis.</p>
<gap desc='prosodic pattern' resp='sampling'/>
<p>15. Trochaicum unius pedis.</p>
<gap desc='prosodic pattern' resp='sampling'/>
<p>VII. Docta virgo latentibus.</p>
<p>16. Glyconicum molle.</p>
<gap desc='prosodic pattern' resp='sampling'/>
<pb id='s227' n='223'/>
<p>17. Trochaicojambicum.</p>
<gap desc='prosodic pattern' resp='sampling'/>
<p>18. Finis Senarii.</p>
<gap desc='prosodic pattern' resp='sampling'/>
<p>VIII. Cadmeam prolem stringere nodis.</p>
<p>19. Mixtum Boethianum.</p>
<gap desc='prosodic pattern' resp='sampling'/>
<p>20. Alcmanium quatuor pedum auctum.</p>
<gap desc='prosodic pattern' resp='sampling'/>
<p>21. Anapaesticum quatuor pedum procurrens.</p>
<gap desc='prosodic pattern' resp='sampling'/>
<p>IX. Sermo biformis.</p>
<p>22. Adonicum.</p>
<gap desc='prosodic pattern' resp='sampling'/>
<p>23. Anpaesticum duum pedum.</p>
<gap desc='prosodic pattern' resp='sampling'/>
<pb id='s228' n='224'/>
<p>24. Jambus duum pedum procurrens.</p>
<gap desc='prosodic pattern' resp='sampling'/>
<p>X. An, quia prodigium tibi triplex.</p>
<p>25. Phaliscum.</p>
<gap desc='prosodic pattern' resp='sampling'/>
<p>26. Alcmanium quatuor pedum.</p>
<gap desc='prosodic pattern' resp='sampling'/>
<p>27. Anapaesticum quatuor pedum.</p>
<gap desc='prosodic pattern' resp='sampling'/>
<p>XI. Diis parum faventibus.</p>
<p>28. Jambus dimeter.</p>
<gap desc='prosodic pattern' resp='sampling'/>
<p>29. Trochaicum Euripidium.</p>
<gap desc='prosodic pattern' resp='sampling'/>
<pb id='s229' n='225'/>
<p>XII. Varios membris sociat discordibus artus.</p>
<p>30. Jonicum Scaligeri.</p>
<gap desc='prosodic pattern' resp='sampling'/>
<p>31. Simmieum auctum.</p>
<gap desc='prosodic pattern' resp='sampling'/>
<p>32. Dactylicum Aeolicum sex pedum.</p>
<gap desc='prosodic pattern' resp='sampling'/>
<p>33. Anapaesticum quinque pedum procurrens.</p>
<gap desc='prosodic pattern' resp='sampling'/>
<pb id='s230' n='226'/>
<p>XIII. Calamitas similis in carmina.</p>
<p>34. Creticum trium pedum liberius.</p>
<gap desc='prosodic pattern' resp='sampling'/>
<p>35. Paeonicum trium pedum.</p>
<gap desc='prosodic pattern' resp='sampling'/>
<p>XIV. Migrabit?</p>
<p>36. Jambicum unius pedis procurrens.</p>
<gap desc='prosodic pattern' resp='sampling'/>
<p>37. Choriambicum unius pedis.</p>
<gap desc='prosodic pattern' resp='sampling'/>
<p>XV. Virgo, tu frontem speciosa vafram.</p>
<p>38. Sapphicum.</p>
<gap desc='prosodic pattern' resp='sampling'/>
<p>39. Dactylicum quatuor pedum procurrens.</p>
<gap desc='prosodic pattern' resp='sampling'/>
<p>40. Logaoedicum.</p>
<gap desc='prosodic pattern' resp='sampling'/>
<p>???</p>
<pb id='s231' n='227'/>
<p>42. Antispasticum duum pedum procurrens.</p>
<gap desc='prosodic pattern' resp='sampling'/>
<p>XVII. Simul alas, grave monstrum, quate premx, humerorum leve porndus.</p>
<p>43. Jonicum a minore, quinque pedum.</p>
<gap desc='prosodic pattern' resp='sampling'/>
<p>44. Anapaesticum septem pedum procurrens.</p>
<gap desc='prosodic pattern' resp='sampling'/>
<p>XVIII. Et minaces dira leaena.</p>
<p>45. Trochaicadonieum.</p>
<gap desc='prosodic pattern' resp='sampling'/>
<p>46. Dactylicum Aeolicum quatuor pedum defici ns.</p>
<gap desc='prosodic pattern' resp='sampling'/>
<p>XIX. Espedi ungues innocentum in vulnera.</p>
<p>47. Priapeum mutilum.</p>
<gap desc='prosodic pattern' resp='sampling'/>
<pb id='s232' n='228'/>
<p>48. Trochaicum quinque pedum procurrens.</p>
<gap desc='prosodic pattern' resp='sampling'/>
<p>XX. Urbibus esto procul.</p>
<p>49. Hymeniacum procurrens.</p>
<gap desc='prosodic pattern' resp='sampling'/>
<p>50. Choriambicum duum pedum.</p>
<gap desc='prosodic pattern' resp='sampling'/>
<p>51. Anapaesticum chericum.</p>
<gap desc='prosodic pattern' resp='sampling'/>
<p>XXI. Phoebeique procul finibus imperii.</p>
<p>52. Asclepiadeum.</p>
<gap desc='prosodic pattern' resp='sampling'/>
<p>53. Pentametrum.</p>
<gap desc='prosodic pattern' resp='sampling'/>
<p>XXII. Nolo monstrum, nolo monstri leges.</p>
<p>54. Spondaicum quinque pedum.</p>
<gap desc='prosodic pattern' resp='sampling'/>
<p>55. Trochaicum quinque pedum.</p>
<gap desc='prosodic pattern' resp='sampling'/>
<p>56. Anapaesticum quinque pedum.</p>
<gap desc='prosodic pattern' resp='sampling'/>
<pb id='s233' n='229'/>
<p>XXIII. Vise Poenorum.</p>
<p>57. Pancratium.</p>
<gap desc='prosodic pattern' resp='sampling'/>
<p>58. Dactylicum Aeolicum duum pedum procurrens.</p>
<gap desc='prosodic pattern' resp='sampling'/>
<p>XXIV. Fraudulentos agros.</p>
<p>59. Trochaicum trium pedum liberius.</p>
<gap desc='prosodic pattern' resp='sampling'/>
<p>60. Creticum duum pedum.</p>
<gap desc='prosodic pattern' resp='sampling'/>
</div3>
</div2>
<pb id='s234' n='230'/>
<div2 id='WeCA.02.15' n='15' type='poem'>
<head>XV. AENIGMA ejusdem generis aliud.</head>
<div3 id='WeCA.02.15.01' n='1' type='section'>
<head>SPHINX OEDIOPO.</head>
<l>Omnia tempus habent.</l>
<l>Hoc mihi versiculis,</l>
<l>Oedipe, sex recita.</l>
<l>Quot metra te varia</l>
<l>Sex mihi versiculi</l>
<l>Cogere posse putas?</l>
</div3>
<div3 id='WeCA.02.15.02' n='2' type='section'>
<head>OEDIPUS SPHINGI.</head>
<l>I. Nunc laxo mentem fando, nunc reprimo pigros</l>
<l>II. Ore sonos: neque nox mihi nigra</l>
<l>III. Tenebras semper volitans offundit inertes.</l>
<l>IV. Nigra tu probra rejice</l>
<l>V. Culparum semper: non tamen urat</l>
<l>VI. Crabro te.</l>
</div3>
<div3 id='WeCA.02.15.03' n='3' type='section'>
<head>ENUMERATIO Metrorum latentium.</head>
<p>I. Nunc laxo mentem fando, nunc reprimo pigros</p>
<p>1. Hexameter heroicus.</p>
<gap desc='prosodic pattern' resp='sampling'/>
<pb id='s235' n='231'/>
<p>2. Myurus.</p>
<gap desc='prosodic pattern' resp='sampling'/>
<p>3. Anapaesticum sex pedum.</p>
<gap desc='prosodic pattern' resp='sampling'/>
<p>4. Angelicum Aristophanium, seu Priapeum.</p>
<gap desc='prosodic pattern' resp='sampling'/>
<p>5. Senarius Jambus.</p>
<gap desc='prosodic pattern' resp='sampling'/>
<p>II. Ore sonos: neque nox mihi nigra.</p>
<p>6. Phaliscum.</p>
<gap desc='prosodic pattern' resp='sampling'/>
<p>7. Alcmanium quatuor pedum.</p>
<gap desc='prosodic pattern' resp='sampling'/>
<p>8. Anapaesticum quatuor pedum.</p>
<gap desc='prosodic pattern' resp='sampling'/>
<pb id='s236' n='232'/>
<p>9. Dactylicojambicum deficiens.</p>
<gap desc='prosodic pattern' resp='sampling'/>
<p>III. Tenebras semper volitans offundit inertes.</p>
<p>10. Simmieum auctum.</p>
<gap desc='prosodic pattern' resp='sampling'/>
<p>11. Jonicum Scaligeri.</p>
<gap desc='prosodic pattern' resp='sampling'/>
<p>12. Dactylicum Aeolicum sex pedum.</p>
<gap desc='prosodic pattern' resp='sampling'/>
<p>13. Anapaesticum quinque pedum procurrens.</p>
<gap desc='prosodic pattern' resp='sampling'/>
<pb id='s237' n='233'/>
<p>IV. Nigra tu probra rejice.</p>
<p>14. Trochaicojambicum.</p>
<gap desc='prosodic pattern' resp='sampling'/>
<p>15. Glyconicum molle.</p>
<gap desc='prosodic pattern' resp='sampling'/>
<p>16. Finis Senarii.</p>
<gap desc='prosodic pattern' resp='sampling'/>
<p>17. Anapaesticum duum pedum cum Pyrrhichio.</p>
<gap desc='prosodic pattern' resp='sampling'/>
<p>Quodsi vocabulum <hi rend='italic'>rejice</hi> in Trochaeum contrahas (ut in superiore Carmine ad Sphingem <hi rend='italic'>imperii</hi> et <hi rend='italic'>Diis</hi> contracta sunt, ut illud trium, hoc unius syllabae fieret) haec praeterea Metra invenies:</p>
<p>18. Pherecratium molle.</p>
<gap desc='prosodic pattern' resp='sampling'/>
<p>19. Adonicum auctum.</p>
<gap desc='prosodic pattern' resp='sampling'/>
<p>20. Trochaicum trium pedum ex Anapaestum.</p>
<gap desc='prosodic pattern' resp='sampling'/>
<p>21. Creticum duum pedum procurrens.</p>
<gap desc='prosodic pattern' resp='sampling'/>
<pb id='s238' n='234'/>
<p>V. Culparum semper: non tamen urat.</p>
<p>22. Mixtum Boethianum.</p>
<gap desc='prosodic pattern' resp='sampling'/>
<p>23. Anapaesticum quatuor pedum procurrens.</p>
<gap desc='prosodic pattern' resp='sampling'/>
<p>24. Alcmanium quatuor pedum auctum.</p>
<gap desc='prosodic pattern' resp='sampling'/>
<p>VI. Crabro te.</p>
<p>25. Dactylicum sesquipedaneum.</p>
<gap desc='prosodic pattern' resp='sampling'/>
<p>26. Jambicum unius pedis procurrens.</p>
<gap desc='prosodic pattern' resp='sampling'/>
<p>27. Trochaicum unius pedis procurrens.</p>
<gap desc='prosodic pattern' resp='sampling'/>
<p>28. Pyrrhichium unius pedis procurrens.</p>
<gap desc='prosodic pattern' resp='sampling'/>
<p>29. Choriambicum unius pedis.</p>
<gap desc='prosodic pattern' resp='sampling'/>
</div3>
<pb id='s239' n='235'/>
<div3 id='WeCA.02.15.04' n='4' type='section'>
<head>Amice Lector.</head>
<p>Metra haec omnia, cum suo unumquodque auctore, reperies in meis Literarum Humaniorum Miscellis, libro II, in Caelitibus Eloquentiae Patronis.</p>
</div3>
</div2>
</div1>
<pb id='s240' n='236'/>
<div1 id='WeCA.03' n='3' type='book'>
<head>APPENDIX Aliquot ELEGIARUM.</head>
<pb id='s241' n='237'/>
<div2 id='WeCA.03.01' n='1' type='poem'>
<head>I. ELEGIAE Laudatio, et Proprietates.</head>
<lg>
<l>DIva, leves elegi cui curae sunt et amori,</l>
<l>Quae das imparibus ludere posse modis!</l>
<l>Me tibi semper habe: mea tu mihi cura laborque,</l>
<l>Donec Parnasso servio, semper eris.</l>
<l>Non soccum, non vito tubam, celsosve cothurnos:</l>
<l>Sector amoque tuas, ignee Balde, fides.</l>
<l>Sunt haec magnifico resonantia flumina lapsu;</l>
<l>Sed multas syrtes, multa pericla tegunt.</l>
<l>Tu placido serpis per non sublimia cursu,</l>
<l>Et sequeris rivi lene fluentis iter.</l>
<l>Nonne velim potius remo me credere tuto,</l>
<l>Quam dare praecipiti lintea magna mari?</l>
<l>Cum nunquam visum scandit novus advena Pindum,</l>
<l>Obvia sponte venis prima, viamque doces.</l>
<l>Cum timidus reptat manibus pedibusque poeta,</l>
<l>Cum numerat digitos, articulosque fricat:</l>
<l>Cum totas miserum carmen torquetur in horas,</l>
<l>Nec venit in numerum syllaba jussa suum:</l>
<pb id='s242' n='238'/>
<l>Cum reliquae rident, aspernanturque Sorores:</l>
<l>Tu spretum toleras sola, tuumque vocas.</l>
<l>Te duce Castaliis assuescere discimus undis,</l>
<l>Et sorbere cava sacra fluenta manu.</l>
<l>Non tu sublimi raperis super astra volatu,</l>
<l>Sed graderis facili conspicuaque via.</l>
<l>Non hebetas, non obtundis tu lumine visum:</l>
<l>Sed mulces oculos: visa videre sinis.</l>
<l>Non par Titani spectantes luce repellis:</l>
<l>Sed velut Aurora aut Cynthia suave rubes.</l>
<l>Materies par ipsa stylo est: nam suavia cantas,</l>
<l>Sive dolenda gemis, sive fidelis amas.</l>
<l>Mollia cuncta, et dulcia cuncta, et blanda propinas:</l>
<l>Nectare perpetuo pocula grata madent.</l>
<l>Est tibi dulcis amor (careat modo crimine flamma)</l>
<l>Est tibi judice me dulcis et ipse dolor.</l>
<l>Non te delectat Pharsalia sanguine stagnans,</l>
<l>Non asper Turnus, non ferus Aeacides.</l>
<l>Torta quidem, memini, misisti spicula in Ibin;</l>
<l>Sed semel: et facti poenituisse ferunt.</l>
<l>Vidi ego conantes nimium sublimia vates:</l>
<l>Et vidi aligerum saepe resistere equum.</l>
<l>Excusso trepidos jactavit Pegasus armo,</l>
<l>Qui promittebant astra propinqua sibi.</l>
<l>Est mihi, sitque precor, Parnassi in valle reducta</l>
<l>Hortulus, et violas educat atque rosas.</l>
<l>His ego te cingam, tecumque in valle sedebo,</l>
<l>O Diva, et tecum, si sinis, usque canam.</l>
<pb id='s243' n='239'/>
<l>Praecipe tu numeros: tu me, rogo, voce magistra</l>
<l>Fac senis quinos rite jugare pedes.</l>
<l>Haec etiam brevitas, qua carmen amabile stringis,</l>
<l>Me trahit, et paucis dicere multa jubet.</l>
<l>Planitie in vasta laxos describere gyros,</l>
<l>Sit modo non claudus, quilibet audet equus.</l>
<l>At paucos videas, spatium quos comprimat arctum,</l>
<l>Clausus et artisici cursus in orbe ferat.</l>
<l>Parva placent: libro non est decus Ilias amplo;</l>
<l>Qui nuce constrinxit, nobile nomen habet.</l>
<l>O igitur salve, tot laudibus inclyta Diva:</l>
<l>Usque mihi faveas, usque favebo tibi.</l>
</lg>
</div2>
<div2 id='WeCA.03.02' n='2' type='poem'>
<head>II. JUSTITIA OCULATA, Elegia.</head>
<lg>
<l>JUstitiam quisquis caecam sine lumine credis,</l>
<l>Incipies monitu certior esse meo.</l>
<l>Jura dabat populis, certoque examine librae</l>
<l>Aequabat meritis praemia Diva Themis.</l>
<pb id='s244' n='240'/>
<l>Noxia sulmineo terrebat crimina ferro,</l>
<l>Plectendo faciens, plectere ne sit opus.</l>
<l>Omnia dum spectat, dum temperat omnia lege</l>
<l>Composita, timor est orbis, amorque Themis.</l>
<l>Nulla tamen virtus, etsi purissima, linguas</l>
<l>Effugit, et carbo candida quaeque notat.</l>
<l>Audiit has laudes Momus, crimenque putavit,</l>
<l>Esse aliquid vacuum labis, et absque scobe.</l>
<l>Momus enim, fato terris data lima poloque,</l>
<l>Rodit, quaeque potest rodere, quaeque nequit.</l>
<l>Hic, velut elatis serpens Epidauria cristis,</l>
<l>Explorat vigili lumine cuncta Deae.</l>
<l>Dum quaerit maculas, et dum tam cernit acutum,</l>
<l>Justitiae partem, qua valet ipse, petit.</l>
<l>Hos oculos, inquit, laudem quibus illa meretur</l>
<l>Omnia dispiciens, perdere fraude juvat.</l>
<l>Nec mora (quam semper cognata calumnia falso est!)</l>
<l>Mendaci forma seque dolosque tegit.</l>
<l>Mercurium simulat: talaria non sua sumit:</l>
<l>Aurea virga manus ornat, et ala caput.</l>
<l>Jupiter haec, inquit, per me tibi nuncia mittit,</l>
<l>Cara Deo, sed jam cara futura magis.</l>
<l>Cetera namque pater Saturnius omnia laudat:</l>
<l>Lumina sola sibi posse placere negat.</l>
<l>Centuplici, Virgo, cum sis oculatior Argo,</l>
<l>Omnia te caecam jura, Diique volunt.</l>
<pb id='s245' n='241'/>
<l>Judicis hoc munus, solas cognoscere caussas:</l>
<l>Quidquid res cogit cernere, mente videt.</l>
<l>Personarum habitus, momentum litis iniquum,</l>
<l>Te lateat potius, si bona fama placet.</l>
<l>Sic ait, et niveam, qua velet lumina, vittam</l>
<l>Porrigit, austeri ceu nova dona Jovis.</l>
<l>Accipit haec summi Virgo mandata Tonantis,</l>
<l>Digna praeesse homini, docta subesse Deo.</l>
<l>Excludit, velo frontem circumdata, lucem,</l>
<l>Judiciique modum praecipit inde novum.</l>
<l>Hunc primae arripiunt, doctrinae mater, Athenae,</l>
<l>Collis ubi a Martis nomine nomen habet. <note>Areopagus.</note></l>
<l>Illic extinctis caussas agitare lucernis</l>
<l>Instituunt, lucem nocte premente, Patres.</l>
<l>Gratia nequa reum, conspectaque forma juvaret,</l>
<l>Aut lacrymae, tenebris impediere viri.</l>
<l>Ne gestu aut oculis animos incenderet actor,</l>
<l>Dicentem tenebris occuluere viri.</l>
<l>Non tamen haec aliis, quanquam suasistis Athenae,</l>
<l>Usquam judicii forma probata novi est.</l>
<l>Circumstant omnes Themidem, quos Graecia cunque,</l>
<l>Aut praeter Graecos exterus orbis habet.</l>
<l>Una voce rogant, caecum ne velle tribunal</l>
<l>Pergat, et ex oculis eripuisse diem.</l>
<pb id='s246' n='242'/>
<l>Aeacus, et mediis, clamant, Rhadamanthus in umbris</l>
<l>Cassa suis membris sic simulacra vocant.</l>
<l>At nobis tabulas, nobis vestigia caussae</l>
<l>Plurima, ne lateant, exhibet alma dies.</l>
<l>Talibus impulsam Themidem sibi cedere cogunt:</l>
<l>Latorem legis spondet adire Jovem.</l>
<l>Constitit ante Deum: tacitique modestia vultus,</l>
<l>Nulla dum missa voce, diserta fuit.</l>
<l>Dicere jussa, refert, sibi quae mandata per auras</l>
<l>Interpres tulerit, quem Jovis esse putat.</l>
<l>Nec mihi parendi studium, nec defuit, inquit,</l>
<l>Protinus ad jussus curia prompta tuos.</l>
<l>Sed tamen una fuit: reliquae sibi lumina poscunt:</l>
<l>Si quaeras, nulli nox placet ante diem.</l>
<l>Impete si caeco feriam, quis jura probabit?</l>
<l>Si caeca absolvam, justa quis acta colet?</l>
<l>Pondera ponderibus libra conferre ministra,</l>
<l>Non est orbatae sidere noctis opus.</l>
<l>At res sola mihi, non rerum quaeritur auctor:</l>
<l>Caussas, non homines, noscere velle meum est.</l>
<l>Ipsas, summe Deus, cui mens est discere caussas,</l>
<l>Refert personas discere posse prius.</l>
<l>Refert, quis fuerit, quem probro injuria laesit,</l>
<l>Inclyta virtutis praemia quisve petat.</l>
<pb id='s247' n='243'/>
<l>Verbera saepe canis dum fert, ignosco leoni,</l>
<l>Illius ut doceat plaga timere feram.</l>
<l>Quid quod saepe latens non est distinguere Verum,</l>
<l>Si solo fuerit lis dirimenda sono?</l>
<l>Sic ego Sinenses extremo in cardine terrae</l>
<l>Edocui, Virtus quos amat, atque Labor.</l>
<l>Non tantum, objecto qui crimine mutus et exspes</l>
<l>Haesitat, aut trepida voce patrata negat;</l>
<l>Cum dubio stat caussa loco, saepe indice vultu</l>
<l>Sinenses inter dicitur esse reus.</l>
<l>Si trepident oculi, si frontem invaserit horror,</l>
<l>Si rubor invito tinxerit ore genas:</l>
<l>Si subitus pallor vultum deformat honestum,</l>
<l>Si tremor incerto corpore membra quatit:</l>
<l>Est, inquit censor, reus est, fecisse videtur:</l>
<l>Nec nisi confesso desinit urna reo</l>
<l>Ergo oculis etiam, legum supreme repertor,</l>
<l>Sit locus in nostro, qui fuit ante, foro.</l>
<l>Jupiter auditam placido tulit ore querelam,</l>
<l>Et Divae jussit pondus habere preces.</l>
<l>Ecquis, ait, fraudes Themidi struit impius auctor?</l>
<l>Nil ego Mercurio, nil tibi Mercurius.</l>
<l>Non impune feret, quisquis tam turpia finxit:</l>
<l>Sed cur in Superis lumina caeca placent?</l>
<l>Fabula nam fimilis caecum vulgavit Amorem,</l>
<l>Et Plutum, et notam mobilitate Deam.</l>
<l>Atqui divitias regit alter, et altera sortem,</l>
<l>Consiliis certis, auspiciisque meis.</l>
<pb id='s248' n='244'/>
<l>At lynces oculis superans, Amor omnia cernit:</l>
<l>Multa videre cupis? multa videbis, ama.</l>
<l>Te quoque, justa Themis, par est discernere cuncta:</l>
<l>Hanc vittam immunis rejice, lucis amans.</l>
<l>Id facit illa quidem, sed caecam fingere Momus</l>
<l>Pergit, et errorem spargit ubique suum.</l>
<l>Vos, quibus exemplo mens est cognoscere verum,</l>
<l>Praeclarum specimen nil dubitare sinit.</l>
<l>En ut ALEXANDER <note>**Excellentiss. Vir, Alexander Blau, cujus honori scriptum carmen hoc, quo tempore Friburgi apud Brisgojos Supremam Juris utriusque Lauream capessebat.</note>, Sophiae Themidisque sacerdos,</l>
<l>Effigies vivens est utriusque Deae!</l>
<l>Quam felix acies, qua sacrae pondera librae</l>
<l>Metitur, falli nescius, atque capi!</l>
<l>Quae Dea cunque videt, torvo quae lumine spectans</l>
<l>Improbat, aut leni blanda favensque probat:</l>
<l>Haec et ALEXANDER subtili lumine cernit,</l>
<l>Prava idem damnans omnia, justa probans.</l>
<pb id='s249' n='245'/>
<l>INSIGNIA SUPREMAE LAUREAE.</l>
<l>Epomis.</l>
<l>Plaude, Eleutheria!</l>
<l>Plaude Stirpi, Patria!</l>
<l>In quo Pater, in quo Avus</l>
<l>Diu fulsit Pallio,</l>
<l>Id Haeredis humero</l>
<l>Fit illustris Latusclavus.</l>
<l>Tot Doctorum Patria,</l>
<l>Plaude, Eleutheria!</l>
<l>Pileus et Torques.</l>
<l>Themis! adde splendidas</l>
<l>ALEXANDRO infulas!</l>
<l>Torquem adde locupletem!</l>
<l>Hic Pellaeo dignior,</l>
<l>Fulmine qui saevior</l>
<l>Regnis abstulit quietem:</l>
<l>Jura Magnus proruit;</l>
<l>Major Iste protegit.</l>
<l>Annulus et Liber.</l>
<l>Cantu se Homerico</l>
<l>Oblectavit Macedo,</l>
<l>Annulumque geminavit.</l>
<l>Nostro unus annulus,</l>
<l>Codex placet alius,</l>
<l>Jura orbi qui signavit.</l>
<l>Dignum huic tu donum das,</l>
<l>Nominis aeternitas!</l>
</lg>
</div2>
<pb id='s250' n='246'/>
<div2 id='WeCA.03.03' n='3' type='poem'>
<head>III. In Morbo Ad amicum Epistola, Cum ex Medicorum praescripto esset mihi omni aqua Castalia, et igne poetico interdictum.</head>
<div3 id='WeCA.03.03.01' n='1' type='section'>
<head>REVERENDE IN CHRISTO PATER.</head>
<p>FElix o quondam, totos cum fallere soles cantando licuit! nunc sine voce gemo. O quoties dico: Musae - - - - Quid facio demens, vetitasque relabor in artes? Si pergo, Pacis mite peribit opus. Quid mihi vobiscum est,mea maxima vulnera, Musae? Ejuro rursum: non licet - - - - Nolo dehinc pedibus numerosas nectere voces: quidquid dictabit mens mihi, sponte fluat. - - Verum quid video? dum carmen abominor horrens, in numeros ultro verba loquentis eunt. Cessate ah Musae! non est mihi pangere tanti, perfidus ut peccem foedus in ipse meum. - - Quid scripsi? demens rursus mea erimina cerno! Invitus cecini: nolo, repugno, nego. Cum populo loquor, et verbis sine lege solutis: nec me jam fallet versus, et aura nocens. Quis labor est, consueta loqui,
<pb id='s251' n='247'/>
nugasque canoras spernere? Jam tandem sum meus, arte vaco. O quam difficile est, veterem deponere morem, sive sit ille bonus, sive sit ille malus! Non jam quaero, bonus fuerit meus ille, malusne: depono certe: vincula nulla tenent. - - - Dum scribo, lateri quidam meus astat amicus, quidque agis? an rursum carmina fundis? ait. Inficior. Quisnam te ludit amabilis error? inquit, et ostendit carmina seripta modo. Quid faciam? exclamo: nolens quoque foedera rumpo: et dum devoveo versiculos, facio. inscius hoc certe: fidei nil derogo pactae: imperjuratum foedera pondus habent. At mihi si praesens scribenti Morbus adesset, rideret, quos haud sobrius edo sonos. Olim gaudebam mirans, cum jussa veniret ocyus in sedem syllaba quaeque suam: nunc, cum dec volui, venit ultro syllaba, seque injussi obtrudunt sponte, caduntque soni. Ergo foedifragus ne sim, Morbumque lacessam, ne cantem, tantum conticuisse queo. Lusi Neoburgi, ad Danubium, in pergula Baldeana, prid. Cal.</p>
<p>Febr. Anno Christiano cIc. Ic. ccXLIV.</p>
</div3>
</div2>
<pb id='s252' n='248'/>
<div2 id='WeCA.03.04' n='4' type='poem'>
<head>OLYMPIADIS, MATRONAE NOBILIS, AD JOANNEM CHRYSOSTOMUM EPISTOLA de paucitate eorum, qui aeterna salute potiuntur.</head>
<pb id='s253' n='249'/>
<div3 id='WeCA.03.04.01' n='1' type='section'>
<head>Summaria.</head>
<p>1. Narrat Olympias, relatum ad se esse dictum illud Chrysostomi ad Antiochenos: Quot esse putatis in civitate nostra, qui salvi fiant? infestum quidem est, quod dicturus sum: dicam tamen. Non possunt in tot millibus centum inveniri, qui salventur: quin et de his dubito. (Legitur terribile hoe Chrysostomi effatum in ejus Homilia XL ad populum Antiochenum.)</p>
<p>2. Terror Olympiadis ex his Chrisostomi minis.</p>
<p>3. Non posse haec ejus verba referri ad Ethnicos, aut Haereticos: cum religio orthodoxae eo tempore in urbe tota floreat.</p>
<p>4. Si dixisset Chrysostomus, e sexcentis incolarum millibus solum centesimum quemque salvum fore, id ipsum futurum fuisse horribile. quid nunc sentiendum, cum universe centum dixit?</p>
<p>5. Saepe se audisse, veteres quoque Patres majorem hominum numerum aeternis poenis addicere.</p>
<p>6. Legis etiam Mosaicae tempore paucos evasisse, et a B. Joanne non nisi duodena millia signatorum e singulis tribubus fuisse conspecta.</p>
<p>7. In eundem sensum figuras quasdam affert e Lege Naturae et Scripta; diluvium solis octo pepercisse; Abrahami posteros stellis et arenae comparari, immenso discrimine; Sodomae incendio unum Lotum cum filiabus subductum; in terram promissam solos pervenisse</p>
<pb id='s254' n='250'/>
<p>Josuen et Calebum; et toto Gedeonis exercitu delectos CCC.</p>
<p>8. In Lege Gratiae a Paulo dictum: unus accipit bravium. 1 Cor. 9, 24. Divini seminis partem maximam interire. Latam esse ad inferos viam, arctam ad caelum. Multos vocatos, paucos electos numerari.</p>
<p>9. Ait, ex omnibus, quaecunque respiciat, pessimum omen se capere.</p>
<p>10. Quae utilitas e felicitate praesenti, si decretoria damnatio sibi immineat?</p>
<p>11. Imo quae utilitas ex ipsa vitae superioris probitate, si a DEO nihilominus rejiciatur?</p>
<p>12. Epilogus, in quo remedium contra desperationem petit.</p>
</div3>
<div3 id='WeCA.03.04.02' n='2' type='section'>
<head>Olympias Chrysostomo.</head>
<lg>
<l>TErrita perpetuam, Chrysostome, mitto salutem:</l>
<l>Tu, precor, ejusdem spem mihi redde Pater.</l>
<l>Solamen pavido tua poscit Olympias ore,</l>
<l>Teque rogat medicum, vulnere laesa tuo.</l>
<l>Vera queror: sum laesa tuis, Chrysostome, verbis:</l>
<l>Quanquam tu nescis forsitan, atque doles.</l>
<l>Percipe, si dubitas, quae sit mihi caussa querendi:</l>
<l>Nec vano, dices, illa dolore gemit.</l>
<l>Venerat a vestris quidam mihi cognitus oris:</l>
<l>Ut soleo, de te mox ego multa rogo.</l>
<pb id='s255' n='251'/>
<l>Multaque narravit, gaudenti, et cuncta probanti:</l>
<l>Nec potuit dictis me satiare suis.</l>
<l>Cum mihi gratanti, nec quidquam triste timenti,</l>
<l>Nuncius infelix talia dicta dedit:</l>
<l>At nuper sermone novo conterruit urbem:</l>
<l>Nunc etiam a verbis femina virque tremit.</l>
<l>namque ubi conscendit templi sacra rostra disertus,</l>
<l>Fudit et ardentes aurea lingua sonos:</l>
<l>Judicis aeterni rigidas denunciat iras,</l>
<l>Et nunquam auditas intonat ore minas.</l>
<l>Addidit horrendasque minas, populique timorem:</l>
<l>Et mihi, dum recolo, corque manusque tremit.</l>
<l>O cives! cives! sic te dixisse ferebat:</l>
<l>Quam paucos vestrum regna superna manent!</l>
<l>Quot fore speratis, cum sint tot millia vestrum,</l>
<l>Quos toto e numero tollat ad astra DEUS?</l>
<l>Aspera sunt equidem, quae dicere me jubet ardor,</l>
<l>Aspera, sed quamvis aspera, vera tamen.</l>
<l>Si numerem, centum non est reperire beandos:</l>
<l>Haec quoque spes certam vix habitura fidem est.</l>
<l>His ego perceptis, subito sine voce tremiscens,</l>
<l>Frigidior glacie, pallidiorque fui.</l>
<l>Haud aliter stupui, quam qui rapiente procella</l>
<l>In scopulos, jamjam praeda futura mari est.</l>
<l>Haud aliter gemui, quam qui tellure movente</l>
<l>Cum tectis turres praecipitare videt.</l>
<pb id='s256' n='252'/>
<l>Naufragium cunctis eheu commune videbam:</l>
<l>Quis mihi prae cunctis spondeat auctor opem?</l>
<l>Communi interitu summi eliduntur et imi:</l>
<l>Excipietne meum tanta ruina caput?</l>
<l>O Pater! o nostrae custos fidissime vitae!</l>
<l>Maxima spes olim, nunc timor, atque dolor!</l>
<l>Post tot conatus, post tot documenta salutis,</l>
<l>Qua solabaris, denique voce necas?</l>
<l>Pollicitus toties caeli jucunda sereni</l>
<l>Gaudia, nunc nobis limina clausa tenes.</l>
<l>Omne, dicebas quondam, DEUS advocat omnes:</l>
<l>Non est, quem superis arceat ille plagis.</l>
<l>Omnibus auxilium, dicebas, providus offert,</l>
<l>Vestibulum pandens, votaque nostra petens.</l>
<l>At nunc mutatus subito, quos advocat, arcet:</l>
<l>Vix est, participem quem sinat esse sui.</l>
<l>Vestibulum celans, et pleraque vota repellens,</l>
<l>Sperati paucis dat penetralis opes.</l>
<l>Aureus Orator, mutato nomine, coepit</l>
<l>Ferreus, et ferro durior esse suis.</l>
<l>O censor nimium nimiumqne severe tuorum,</l>
<l>Quantula pro Superis est tibi lecta cohors?</l>
<l>Quem statuis numerum? Centum, Chrysostome? centum</l>
<l>Dat solos cives Antiochia polo?</l>
<l>Antiochia ferax, sexcentaque millia paene</l>
<l>Complexa immensum vulgus alente sinu;</l>
<l>Tanta parens natos centum vix inferat astris?</l>
<l>Nam dubitanda tibi est haec quoque visae manus.</l>
<pb id='s257' n='253'/>
<l>Si colerent urbem simulacris dedita caecis</l>
<l>Agmina, tam diro fulmine digna forent.</l>
<l>Sed jam nulla Jovi, jam pridem nulla Gradivo</l>
<l>Tura calent: aedes procubuere solo.</l>
<l>Ne permixta quidem muris numeratur in illis,</l>
<l>Quae vitiet sedem, turba profana sacrae.</l>
<l>Nec prava Haereseos soboles has inficit auras:</l>
<l>Teter Arius abest, Nestoriusque tacet.</l>
<l>Qui favor est Superum, late dominatur ubique</l>
<l>Intactus purae relligionis honos.</l>
<l>Nos igitur solos, nos prisca et casta professos,</l>
<l>Hostibus exclusis, haec tua dicta petunt.</l>
<l>Nos, qui cuncta poli jura intemerata veremur,</l>
<l>Nos, veri gnaros, nos fugit alma salus.</l>
<l>Semper ego populos lucis miserabar egentes,</l>
<l>Incertum quos per devia fallit iter.</l>
<l>Millia tot flebam sola caligine vinci:</l>
<l>Clamabam: ah quorsum tenditis, o miseri?</l>
<l>Nunc geme, nunc defle te tristis Olympias ipsam!</l>
<l>Quid ploras alios? te miserare prius.</l>
<l>Te medio natam rutili sub lumine solis</l>
<l>Felicem ad metam semita certa vocat.</l>
<l>Quid prodest miserae, procul essugisse tenebras,</l>
<l>Si radios inter non minus illa perit?</l>
<l>Si cernens hos ante oculos metamque, viamque,</l>
<l>In barathrum populo me rapiente feror?</l>
<l>Quid quod deterior sors est, graviusque dolenda,</l>
<l>Vidisse haud dubiam, nec tenuisse viam?</l>
<l>Hocne feres, caelum, tantum ut supereris ab orco?</l>
<l>Mille paret praedas tartarus, astra nihil?</l>
<pb id='s258' n='254'/>
<l>Christiadae quotquot vivunt, sacrantur olympo:</l>
<l>Debuerat nigram nullus adire stygem.</l>
<l>Si tamen hic furor est multis, ut perdere semet,</l>
<l>Quam summi malint sceptra tenere DEI:</l>
<l>Cur intervallo distant caelestia tanto?</l>
<l>Quove modo infelix hoc meruere probrum?</l>
<l>O utinam saltem decimas sibi vendicet aether!</l>
<l>torqueret levior pectora nostra timor.</l>
<l>Id quoque si nimium tibi, Pastor maxime, visum est:</l>
<l>Unum e centenis opto precorque caput.</l>
<l>Dixisses utinam: Centesima quaeque legetur</l>
<l>Victima Caelitibus, non temeranda rogo.</l>
<l>Sic de sexcentis populosae millibus urbis</l>
<l>Ad laetum redeunt millia sena polum.</l>
<l>Stulta quid optasti? quaeve in discrimina vitae,</l>
<l>Vitae, quae leti est nescia, sponte ruis?</l>
<l>Affligis spes ipsa tuas, si ferre jubetur</l>
<l>Non extinguendos copia tanta focos.</l>
<l>Solane de centum lances vitare severas</l>
<l>Tu te posse putes? vota superba nimis!</l>
<l>Unde tibi soli tanta haec fiducia standi,</l>
<l>Post ter triginta si cecidere novem?</l>
<l>Nunc quae stultitia est, sexcenta ut millia speres</l>
<l>Te vitae meritis vincere posse tuae?</l>
<l>Tene inter centum proceres gestare coronam,</l>
<l>Dum reliquos omnes vincula saeva premunt?</l>
<l>Haec ego dum lugens mecum tristissima volvo,</l>
<l>Ecce novam geminat sollicitudo vetus.</l>
<l>Hoc erat, hoc, olim quod nos docuisse feruntur</l>
<l>Praecipua clari relligione viri.</l>
<pb id='s259' n='255'/>
<l>Quique inter sylvas atque aspera saxa latebant,</l>
<l>Quique tuebantur pontificale sacrum;</l>
<l>Unanimis ornnes narrantur vocibus usi,</l>
<l>Et non dissimiles increpitasse minas.</l>
<l>Stellatum, ajebant, pauci nituntur ad axem:</l>
<l>Plerique in terras pectora prona gerunt.</l>
<l>Nec desideriis levibus votoque fugaci</l>
<l>Panditur aeternae porta severa domus.</l>
<l>Vi magna rumpendi aditus, rapiendaque forti</l>
<l>Regna ausu, facili non capienda manu.</l>
<l>Quae quia perpaucis durant in praelia vires,</l>
<l>Non nisi perpaucis claustra beata patent.</l>
<l>Jam pridem haec animum stimulis pupugere molestis,</l>
<l>Saepe audita mihi, lectaque verba patrum.</l>
<l>Sed tum neglectae caruerunt pondere voces,</l>
<l>Dum tuus accessit denique sermo, Pater.</l>
<l>Omnia nunc redeunt, et me formidine complent:</l>
<l>Palpito nunc repetens, admonituque fleo.</l>
<l>Jam subit illius tristissima Legis imago,</l>
<l>Quam Moyses Sina monte flagrante tulit.</l>
<l>Tum quoque quam licuit paucis evadere flammas!</l>
<l>Maxima pars orbis pessima semper erat.</l>
<l>Unius Abrami, gens una et parva, nepotes</l>
<l>Legitimi norant foedera sancta jugi.</l>
<l>Conscius ergo DEI terrarum hic angulus unus,</l>
<l>Ast erat ignarum solis utrumque latus.</l>
<l>Ipsi autem, Judaea, tibi, pars optima mundi,</l>
<l>Quam tristis facies, quamque puden da fuit?</l>
<pb id='s260' n='256'/>
<l>Sacrilegae bis quinque tribus, vitulisque dicatae,</l>
<l>Projectis tabulis, dedidicere DEUM.</l>
<l>Quod superest regni, Solymae damnata propago,</l>
<l>Perpetuis auxit crimina criminibus.</l>
<l>Quid quaero? summam confert certissimus auctor,</l>
<l>Exilio Patmi nobilis ille senex.</l>
<l>Bis sex e tribubus quot sunt bis mille per annos,</l>
<l>Quos vitae signo dextera sancta notat?</l>
<l>Quaeque tribus caelo bis sex dat millia tantum,</l>
<l>Cum dederit terris millia mille virum.</l>
<l>Si memini veteres, divina volumina, libros:</l>
<l>Non unam effigiem, qua moneamur, habent.</l>
<l>Fluctibus infusis terras DEUS obruit omnes:</l>
<l>Nec fuit effugio, praesidiove locus.</l>
<l>Quae tum clamantum vitae pro munere vota!</l>
<l>Aversa Vindex perstitit aure gravis.</l>
<l>Nec minus interea ponto increscente sepulti</l>
<l>Victima justitiae nil miserantis erant.</l>
<l>Undarum victrix octonos extulit arca:</l>
<l>Omnis gens hominum cetera succubuit.</l>
<l>Contigit Abramo, caelestia jussa secuto,</l>
<l>Foecundum innumera posteritate frui.</l>
<l>Tantae sed sobolis pars aequiparatur arenae;</l>
<l>Pars astris, caelo quae radiante micant.</l>
<l>Fortuna o dispar! numerum pars utraque vincit:</l>
<l>Sed quantum stellis distat arena levis?</l>
<l>Nempe ornant alii ceu lucida sidera caelum:</l>
<l>At steriles alii, sub pedibusque jacent.</l>
<l>O quanto major cumulus squallentis arenae,</l>
<l>Singula si quovis littore grana vides!</l>
<pb id='s261' n='257'/>
<l>Tanto etiam plures reprobat domus aurea caeli,</l>
<l>Quam patitur cives jugiter esse suos.</l>
<l>Cernimus et Sodomam, Sodomaeque amplissima rura,</l>
<l>Ac socias urbes, flagitiisque pares.</l>
<l>Hei mihi, quam celeres multiplicat ignibus ignes,</l>
<l>Moenia sulphureo qui cremat imbre polus!</l>
<l>Quatuor e cunctis horrenda incendia vitant:</l>
<l>Atque ex his etiam quatuor una perit.</l>
<l>Mempheos imperio fracto quot millia Moyses</l>
<l>In sibi promissas dux jubet ire plagas?</l>
<l>Pervenere duo: tantoque ex agmine soli</l>
<l>Gustavere duo divitis uber agri.</l>
<l>Nec tibi qui paret, Gedenon, exercitus omnis</l>
<l>Se palmae testem participemque videt.</l>
<l>Tercentum demptis, qui castra hostilia scindant,</l>
<l>Omnes judicibus rejiciuntur aquis.</l>
<l>Altera lex etiam, cui nomen amabile fecit</l>
<l>Gratia, moerentem non leviora docet.</l>
<l>Non solos damnat Pauli vox missa jacentes,</l>
<l>Quos suus ipse stupor segnitiesque premit.</l>
<l>Hos quoque, qui cursu certant, fortuna relinquit:</l>
<l>Unum condecorat laeta corona caput.</l>
<l>Dextera ruricolae quod sparsit nobile semen,</l>
<l>Parte sui minima culmus adultus erit.</l>
<l>Saxa, rubi, volucres, conjunctis viribus una</l>
<l>Incumbunt, praedam dum sibi quisque rapit.</l>
<pb id='s262' n='258'/>
<l>Quod reliquum fecere isti, subit horrea demum,</l>
<l>Et redit ad dominum portio parva suum.</l>
<l>Sed nil terrificum magis est quam certa Magistri</l>
<l>Verba affirmanntis, multiplicesque minae.</l>
<l>Arctos, inquit, habent aditus, quae spondeo regna:</l>
<l>Quae patet ad mortis limina, lata via est.</l>
<l>Multus ad interitum tenditque venitque viator:</l>
<l>Qui celsa attingat sidera, raus erit.</l>
<l>Ex omni numero voco multos, eligo paucos:</l>
<l>Norma sit ista spei, norma sit ista metus.</l>
<l>O normam, quam mens refugit, dum respicit aegra!</l>
<l>Spes metui pugnat jam minus atque minus.</l>
<l>Quaecunque intueor, luctu mihi pectus acerbant,</l>
<l>Et minitabundae pondera vocis habent.</l>
<l>Sidera si video, mihi dicere cuncta videntur:</l>
<l>Indigna o nostris sedibus, usque vale.</l>
<l>Ignem si video, crepitantes audio voces:</l>
<l>Tu mihi, tu de te pabula longa dabis.</l>
<l>Aethereum si respicio conterrita lumen,</l>
<l>Perpetuis umbris condere, lumen ait.</l>
<l>Si mihi frugifero sese offert arbor in horto,</l>
<l>si pleno in sulco cernitur alta seges:</l>
<l>Inclamant ambae Truncum sterilemque, putremque,</l>
<l>Et lolium infelix flamma profunda vocat.</l>
<l>Sub pedibus queritur tellus, et laesa remugit:</l>
<l>Ecquando infausto pondere fessa levor?</l>
<l>O miseram vitam, cui nil solaminis usquam est!</l>
<l>Nam quae laetitiam reddere caussa queat?</l>
<pb id='s263' n='259'/>
<l>Quo mihi divitiae? quo fulgens marmore limen?</l>
<l>Quo veteri surgens nobilitate domus?</l>
<l>Quid quae finitimos implet vindemia colles?</l>
<l>Jugera quid lato continuata solo?</l>
<l>Atria sollicito quid prolunt plena cliente,</l>
<l>Et quotquot famuli me famulaeque pavent?</l>
<l>Me miseram! famulis paveo magis omnibus una,</l>
<l>Ac tacito dico murmure: Qualis ero?</l>
<l>Permenso leviter fugitivae tempore lucis,</l>
<l>Cum nulli parcens cogar adire forum:</l>
<l>Qualis ero? cum me solam, splendore remoto,</l>
<l>Pensabit justae caeca statera manus?</l>
<l>Olim magnanimo currebam ad sidera passu,</l>
<l>Freta polo, sceleris nescia, plena spei.</l>
<l>Nunc jaceo, Pater: heu omnis fiducia cessit,</l>
<l>Et conturbata taedia mente furunt!</l>
<l>Quidquid spe regni per tot mihi lustra peractum,</l>
<l>Si feror in praeceps, utilitate caret.</l>
<l>Frustra tot gemitus, frustra tot vota precesque,</l>
<l>Jejunique dies, lunaque saepe vigil.</l>
<l>Trans mare si redeat gazis onerata triremis,</l>
<l>Ipfoque in portu naufraga perdat opes:</l>
<l>Incassum evicit ventorum immania flabra,</l>
<l>Sollicita incassum nobile vexit onus.</l>
<l>Non ego divitias animi, Pater optime, jacto:</l>
<l>Quidquid id est, periit: quae fero, damna queror.</l>
<pb id='s264' n='260'/>
<l>Fer Pater auxilium: natae miserere jacentis:</l>
<l>Erige, quam fractam vox tua stravit humi.</l>
<l>Tu nist succurris, nemo medicabitur aegrae:</l>
<l>Haec etenim soli vulnera pando tibi.</l>
<l>Irruit in fragilem fera desperatio mentem,</l>
<l>Scintillam oppugnans, relliquiasque spei.</l>
<l>Consternat timidam, meque impetit undique moeror:</l>
<l>Nocte quies non est ulla, nec ulla die.</l>
<l>Mene perire jubes, Erebique augere tot umbras?</l>
<l>Nam qui non labar, quo prope cuncta ruunt?</l>
<l>Vivere mene jubes? sed prae tot millibus uni</l>
<l>Eximios inter quae mihi caussa spei?</l>
<l>Inter utrumque tremo, laurone, an fulmine digna?</l>
<l>Deficit heu animus! deficit ipsa manus.</l>
<l>Magne Pater, celeri recreetur filia charta:</l>
<l>Res est attonito plena timore Salus.</l>
</lg>
</div3>
</div2>
<pb id='s265'/>
<div2 id='WeCA.03.05' n='5' type='poem'>
<head>Responsum JOANNIS CHRYSOSTOMI, Quo celeberrima ejus sententia de paucitate beatorum explicatur.</head>
<pb id='s266' n='262'/>
<div3 id='WeCA.03.05.01' n='1' type='section'>
<head>Summaria.</head>
<p>1 Solatur Chrysostomus Olympiadem, et afflictam erigit.</p>
<p>2. Narrat ipse totam illius Homiliae seriem. Ipso ejus principio se admonuisse: De se ipso desperet nemo. Is vere dignus est desperatione, qui de se ipso desperat.</p>
<p>3. Sed quoniam animadvertisset, inter tot tantaque scelera Antiochenos de copia sua et orthodoxa religione gloriari, adidisse se in Homilia: Quoenam, precor, utilitas, multum esse foenum potius, quam paucos lapides pretiosos? Non in numeri multitudine, sed in virtutis probitate multitudo consistit. Et mox: Melior ejt unus DEI faciens voluntatem, quam decem peccatorum millia: nam decem millin nondum ad unum pervenerunt.</p>
<p>4. Tum demum transiisse se ad illud gravissimum, de quo Olympias scripserat, Dubitare se, an e tot</p>
<p>millibus centum salutem consecuturi sint.</p>
<p>5. Rejicit Chrysostomus illam dicti sui expositionem, locutum eum de innocentia in sacro fonte seu baptismo impertita.</p>
<p>6. Multo minus eos probat, qui haec per hyperbolen dicta censent.</p>
<p>7. Veram sententiae suae rationem prodit, morum videlicet depravationem, omni aetati et conditioni hominum Antiochiae tum communem. Atque hanc ipsam rationem ait in</p>
<pb id='s267' n='263'/>
<p>eadem Homilia se continuo et publice adjunxisse. Non possunt in tot millibus centum inveniri, qui salventur: quin et de bis dubito. Quanta enim in juvenibus, quoeso, malitia? quantus in senibus torpor? filii curam gerit nemo; nemo zelum babet, ut senem respiciens imitetur: exemplaria deleta sunt, propteres neque juveses evadunt laudabiles.</p>
<p>8. Nequaquam paucitatem illam a se intelligi de aliis quoque orbis Christiani partibus: nisi forte sint, ubi scelera aeque grassentur, atque Antiochiae.</p>
<p>9. Perire multos, sed et multos coronari. Semper id se docuisse, atque etiam nunc docere.</p>
<p>10. Veteres Ecclesiae Patres, cum dicunt plures interire, vel loqui generatim de hominibus omnibus; vel, si nominatim id de Christianis scripsere, annumerasse illis Haereticos etiam, et Schismaticos. De Orthodoxis neminem Patrum pronunciasse, majorem eorum partem caelo excidere.</p>
<p>11. Infirmum esse argumentum, quod ab Ecclesia Mosaica ducitur.</p>
<p>12. Respondet singillatim ad figuras ex historiz vetere petitas.</p>
<p>13. De Pauli bravio, et semine evangelico.</p>
<p>14. Vocem Christi, Multos esse vocatos, paucos electos, exponi de Judaeis, qui cum omnes essent vocati ad legem Evangelicam, pauci obsecundarunt: quorum loco gentes in Ecclesiam militantem ac triumphantem vocati successerunt.</p>
<pb id='s268' n='264'/>
<p>15. Quaecunque oculis usurpamus ad optimi DEI amorem et fiduciam nos excitare.</p>
<p>16. Neutiquam poenitendum Olympiadi esse, quidquid obsequii per omnem vitam DEO impenderit.</p>
<p>17. Orthodoxos, etiam qui viventes alternaverint, ante mortem tamen plures se respicere, et mysteriis Divinis expiatos, facie exiguum illud tempus gravi culpa abstinere.</p>
<p>18. Olympiadem bene sperare jubet, ac diffidentiam precibus et amore DEI intrepido peliere.</p>
</div3>
<div3 id='WeCA.03.05.02' n='2' type='section'>
<head>Chrysostomus Olympiadi.</head>
<lg>
<l>VIsus Olympiadi non jam Chrysostomus esse,</l>
<l>Joannes Christi nomine dicit ave.</l>
<l>Ferreus ut fuerit noster te judice sermo,</l>
<l>Non erit haec certe ferrea charta tibi.</l>
<l>Qui mare turbatum verbo pacavit et Austros,</l>
<l>Filia, tranquilla det tibi pace frui.</l>
<l>Ille tibi per me loquitur, melioraque spondet:</l>
<l>Ponere disce modum fletibus: ille jubet.</l>
<l>Restituant utinam veterem mea dicta quietem,</l>
<l>Nec levis in monitis sit medicina meis.</l>
<l>Si mea tam prono valuerunt pondere verba,</l>
<l>Ut te praecipitem me renuente darent:</l>
<l>Sit jam vis eadem verbis solantibus aegram,</l>
<l>Et plus admonitu, quam nocuere, juvent.</l>
<l>Quae tibi nescio quis de nobis attulit auctor,</l>
<l>Ancipiti in pejus te rapuere sono.</l>
<l>Certior interpres narrabo protinus ipse,</l>
<l>Quem peterent a me tela vibrata scopum.</l>
<l>Dicenti quae prima mihi vox excidit ore,</l>
<l>Erexit mentes provida, spemque dedit.</l>
<pb id='s269' n='265'/>
<l>Non ulli, o cives, fas desperare salutem est:</l>
<l>(Hic fons sermonis, principiumque fuit.)</l>
<l>Qui sibi diffidens spes omnes abjicit ultro,</l>
<l>Is demum solus spe medicoque caret.</l>
<l>Haec ego praefatus, quo posthac flectere sensus</l>
<l>Aut potuisse rudes, aut voluisse puter?</l>
<l>Vestibulo a tali num deduxisse videbor</l>
<l>In barathrum, quo tu ceu ruitura times?</l>
<l>Cur igitur tantos sparsit mea lingua timores,</l>
<l>A quibus urbs trepidans nunc quoque tota stupet?</l>
<l>Non te consilii fraudo ratione severi:</l>
<l>Audiit et populi concio tota palam.</l>
<l>Infandis erepta diis, et libera priseis</l>
<l>Haereseon monstris, Antiochia viget.</l>
<l>Incola stipatus sexcenta ad millia crevit:</l>
<l>Tanto cum numero crevit et omne nefas.</l>
<l>Urbs tamen hoc numero tumefacta et tuta superbit,</l>
<l>A sola repetens relligione decus.</l>
<l>Hunc aggressus ego sermone retundere fastum,</l>
<l>Dedocui vanam spem, fragilemque nimis.</l>
<l>Quid vobis, dixi, fiducia surgit inanis,</l>
<l>Quod soli Christo flectitur omne genu?</l>
<l>Curanimos inflat numerus, quem crimina foedant?</l>
<l>Moribus a vestris dissidet ista fides.</l>
<l>Cui optanda magis videatur copia foeni,</l>
<l>Eoae lapides quam duo tresve plagae?</l>
<l>Non magnos numerus, non multos efficit unus,</l>
<l>Dat multos virtus: impietas nihil est.</l>
<l>Da mihi, qui caeli monitis obtemperet, unum:</l>
<l>Prae denis sontum millibus unus erit.</l>
<pb id='s270' n='266'/>
<l>Da mihi Christiadum vel millia dena reorum:</l>
<l>Unum non aequant millia dena probum.</l>
<l>Haec ubi frenandis tumidis et plura locutus,</l>
<l>Reclusi solers ad graviora viam:</l>
<l>Scitari incipio, qua spe tot millia vivant,</l>
<l>Quotve potituros Numinis ore putent.</l>
<l>Suspensis hac voce animis, jamjamque remissis,</l>
<l>Erupi, misso fulmine corda domans.</l>
<l>Me tanto e populo centum sperare negavi,</l>
<l>Qui sua justitiae Judicis acta probent.</l>
<l>Vix effatus eram, caussae cum pondere victa</l>
<l>Concio tristitiae conscia signa dedit.</l>
<l>Vidi ego mutatos vultus, trepidosque repente</l>
<l>Conceptum exangui prodere fronte metum.</l>
<l>Vidi ego sublatis rigidos assistere dextris:</l>
<l>Vidi plangentes pectora dura manus.</l>
<l>Fletus ubique acer, gemitus et clamor ubique:</l>
<l>Vox e sexcentis vocibus una sonat.</l>
<l>Certatim cuncti Superum sibi poscere pacem,</l>
<l>Et de se gestu supplice multa queri.</l>
<l>Post ubi Divinis sacrato ex more peractis,</l>
<l>Moenia percurrit didita fama rei:</l>
<l>dissimilis sensus spatiosam dividit urbem:</l>
<l>Judicat, ut vivit quilibet, utque cupit.</l>
<l>Horret hic, hic plorat: desperat hic, ille precatur:</l>
<l>Hic nostris credit vocibus; ille negat.</l>
<l>Ingenio si forte queant eludere dicta,</l>
<l>Quorundam, ut fertur, tendit acumen hebes.</l>
<l>Me solos numerasse ajunt, queis prima lavacri</l>
<l>Mundities culpis intemerata manet.</l>
<l>Esse perexiguum tam laeta sorte maniplum,</l>
<l>Intactam ut servent, et sine labe stolam.</l>
<pb id='s271' n='267'/>
<l>Non tamen idcirco, quotquot deplebe supersunt,</l>
<l>Detrudi in stygios pabula certa lacus.</l>
<l>At mea vox sensu tantum distabat ab isto,</l>
<l>Quantum a Caucaseis Anriochia jugis.</l>
<l>Non mihi fons dictus, de cujus nascimur undis;</l>
<l>Non primae constans integritatis honos.</l>
<l>Omnes digessi, grege qui pascuntur in illo:</l>
<l>Enumcravi omnes, urbs mea quotquo talit.</l>
<l>Non centum puros, centum sed dico beandos</l>
<l>Me nostrae in patriae vix reperire sinu.</l>
<l>Hic subeunt alii, medicamentique salubris</l>
<l>Elidunt vires turpiter arte nova.</l>
<l>Dicendi studio provectum longius ajunt,</l>
<l>Auxisse artifici vera pericia sono.</l>
<l>Haec de me quisquam? populone im ponere prave,</l>
<l>Quaesito fuco, sponte sciensque velim?</l>
<l>Num vestris ideo dicor Chrysostomus oris,</l>
<l>Quod struo facunda calliditate dolos?</l>
<l>Tollite plausibilis funestam nominis umbram:</l>
<l>Tollite de sancta Numinis aede probrum hoc! <note>(a) Si SS. Patres, cum talia dicebant scribebantque de paucitate beatorum, non serio ita sensissent, <hi rend='italic'><q>non amplificassent, sed mentiti essent</q></hi>. Ita orator aureus Italorum, Paulus Segnerus, in Christ. Inst. P. I Dissert. 5.</note></l>
<l>Mene in re summa pictis sermonibus uti?</l>
<l>Terriculo strepitum mene ciere levern?</l>
<l>Hocne sacerdotem decuit? coetumque sidelem?</l>
<l>Et majestatem, quam petit ara DEI?</l>
<l>Seria res acta est: et seria verba fuere,</l>
<l>Non in supremis verba creata labris.</l>
<pb id='s272' n='268'/>
<l>Quant ulacunque mihi vis est et copia fandi,</l>
<l>Tum certe explicui, spicula torta vibrans.</l>
<l>Tu quoque sensisti, licet absens, filia, telum;</l>
<l>Sensistique magis, quam mea vota ferant.</l>
<l>Naufragium metuis: metuis perterrita motum,</l>
<l>Quo tumulant civem diruta tecta suum.</l>
<l>Parce metu: non hac veheris tu nave per aequor:</l>
<l>Es procul a tali parjete: parce metu.</l>
<l>Hi metuant, quos terrebam: terrere coegit</l>
<l>Verus amor, pietas debita, cura vigil.</l>
<l>Proh mores hominum! non aetas criminis expers,</l>
<l>Non sexus, tota nullus in urbe status.</l>
<l>Haec mihi caussafuit, cur tam funesta minarer:</l>
<l>Audiit hanc caussam concio tota probans.</l>
<l>Si specto juvenes, vitium dominatur ubique:</l>
<l>Vos si specto senes, omnia torpor habet.</l>
<l>Negligitur proles: nemo sua pignora, nemo</l>
<l>Respicit, et genitor cum genitrice silet.</l>
<l>At vestro, o juvenes, ex ordine nemo priores</l>
<l>Respitcit, extinctos nemo veretur avos.</l>
<l>Hac olim, hac nostra veteres narrantur in urbe</l>
<l>Christiadum nomen promeruisse novu. <note>(b) Ita ut cognominarentur prium Antiochiae discipuli Christiani. Act. 11, 26.</note></l>
<l>Quis vestrum, juvenes, sanctum hoc et nobile nomen</l>
<l>Implet, et exemplis se regit ipse patrum?</l>
<l>Heu non jam superest priscae virtutis imago!</l>
<l>In solis etenim cernitur illa libris.</l>
<l>Hoc facit, ut jaceat vera sine laude juventus:</l>
<l>Nullos prava bonos, quos imitetur, habet.</l>
<pb id='s273' n='269'/>
<l>Antiochia ferax, hominum ditissima partu;</l>
<l>Et scelerum monstris Antiochia ferax:</l>
<l>Donec eris talis, repeto, vix nomina centum</l>
<l>Albo Caelicolum commemoranda dabis.</l>
<l>Non tamen hinc alias sententia tristis <unclear reason='print faded'>ad oras</unclear></l>
<l>Extendi parili jure modoque potest.</l>
<l>Civibus haec nostris, quorum mihi <unclear reason='print faded'>cognita</unclear> vitae</l>
<l>Improbitas, dixi: non aliena noto.</l>
<l>Sunt sua, sintque precor, morum ornamenta beatis</l>
<l>Urbibus, haud dictis inficianda meis.</l>
<l>Absit, ut his numerum ponam, metasque salutis:</l>
<l>Salva illis per me praemia justa manent.</l>
<l>Absit, ut in cunctos privata haec damna propagem,</l>
<l>Utve meae tangant secla futura minae.</l>
<l>Non ego Christiadum censor temerarius orbem</l>
<l>Juri subjicio judiciove meo.</l>
<l>dira hic pestiferi patimur contagia morbi:</l>
<l>Addita funeribus funera cerno miser.</l>
<l>Ex his vaticinor: sed nostra cadavera tantum</l>
<l>Promulgo lacrymans, dum furit ista lues.</l>
<l>Felices populi, puri quos aeris haustus</l>
<l>Recreat: in sanos nil mea dicta valent.</l>
<l>Siqua tamen fuerint vel regna, vel impia quondam</l>
<l>Tempora, quae referant crimina nostra suis:</l>
<l>His ego nil dubitans similes denuncio poenas,</l>
<l>His ultor totidem busta tremenda <unclear reason='print faded'>struo</unclear>.</l>
<l>Non tamen haec reliquis obstant, servantibus aequi;</l>
<l>Non aequam meritis spem retinere vetant.</l>
<pb id='s274' n='270'/>
<l>Si <unclear reason='print faded'>Pelusiacas</unclear> communi sorte catervas</l>
<l>Demergat rubrum cum Pharaone salum:</l>
<l>Isacidum e castris amisso nemine Moyses</l>
<l>Securus spectat, quas superavit aquas.</l>
<l>Dispereunt omnes stratae Jerichuntis alumni,</l>
<l>Una tot gladios effugiente domo.</l>
<l>Sed latus gestit victorum exercitus omnis,</l>
<l>Palma nec unius sanguine tanta stetit.</l>
<l>Hinc trahit exitium multos, perditque volentes.</l>
<l>Et multos illinc aura benigna levat.</l>
<l>Desine lugubribus frustra indulgere querelis:</l>
<l>Nulli non Superum limina prompta patent.</l>
<l>Non ego mutavi vocem: DEUS advocat omnes:</l>
<l>Non est, quem rutilis arceat ille plagis.</l>
<l>Vestibu lum pandit, nullius vota repellens:</l>
<l>Ornnibus optati dat penetralis opes.</l>
<l>Sic olim docui; tu testis, Olympias, ipsa es:</l>
<l>Sic doceo; testis charta sit ista tibi.</l>
<l>Sic veteres docuere viri, quorum inclyta facta</l>
<l>Atque libri nomen commeruere Patrum.</l>
<l>Producis sanctos, contra te sedula, testes,</l>
<l>Auctoresque tui scribis habere metus.</l>
<l>Vidi ego, quae laudas, legique volumina solers,</l>
<l>Assidua versans pignora docta manu.</l>
<l>Quod jussit Paulus, sacro quod carmine David,</l>
<l>Hi quoque praecepto nos sapiente jubent.</l>
<l>Noctes atque dies operari rite saluti</l>
<l>Qui cupit, is metuat, sollicitusque tremat. <note>(c) <hi rend='italic'><q>Cum metu et tremore vestram salutem operamini.</q></hi> Phil. 2,12.</note></l>
<pb id='s275' n='271'/>
<l>Qui Domino servit, ne serviat absque timore:</l>
<l>Exultare licet, sed trepidare decet. <note>(d) Servite Domino in timora: et exultate ei cum tremore. Psalm. 2, 11.</note></l>
<l>Sed castus timor est, spe firma nixus et audens:</l>
<l>Gaudia nec menti detrahit ille tremor.</l>
<l>At fore perpaucos hi dictavere magistri,</l>
<l>Queis reseret caeli claustra beata Tonans.</l>
<l>Haec illi, fateor; sed tu perpendito mecum,</l>
<l>Quem sibi scribentes praeposuere scopum.</l>
<l>Namque alii non Christiadis haec fulmina solis</l>
<l>Intentant, hominum sed genus omme petunt.</l>
<l>Christiadis alii tam dira pericla minantur,</l>
<l>Sed per Christiadum, qua patet, omne genus.</l>
<l>Haereseon sectas, et Schismata junge profana:</l>
<l>Pars sunt Christiadum, seditiosa licet.</l>
<l>Haec totos implent populos, et maxima regna,</l>
<l>Victima perpetuae non dubitanda necis.</l>
<l>Vere igitur patres, summam si colligis omnem,</l>
<l>Vere Christiadis pluribus astra negant.</l>
<l>Nam male credentes socius comitabitur ille,</l>
<l>Qui, bene cum credat, non bene vivit iners.</l>
<l>Jam si mortales in summam contrahis omnes,</l>
<l>Quod faciunt alii, quid superesse putes?</l>
<l>Christiadum faeci, vitaque fideque nocenti,</l>
<l>Addito sacrilegis regna dicata deis.</l>
<pb id='s276' n='272'/>
<l>Heu quanto major numerus transcribitur igni!</l>
<l>Heu menito patrum damnat utrosque chorus!</l>
<l>Sed de Christicolis, fidei sacra pura secutis,</l>
<l>Qui tam sentiret tristia, nemo fuit.</l>
<l>Nec terret merito veteris te Legis imago,</l>
<l>Cui justa in trutina perleve pondus insest.</l>
<l>Hebraeos extra fines quae turba perivit,</l>
<l>Non est Christiadum turba timenda solo.</l>
<l>Nos quippe, Abrami felix et vera propago,</l>
<l>Legitimi scimus foedera sancta jugi.</l>
<l>Nec jam solius judaeae regnat in oris</l>
<l>Augusto terrae limite clausa salus.</l>
<l>Sol audit Christi nomen, surgensque, cadensque:</l>
<l>Audit idem Boreas, et Notus audit idem.</l>
<l>Millia, quae vates Patmi sub rupibus exul</l>
<l>Vidit, in Isacidum distribuenda globos;</l>
<l>Nec numerant omnes illa de gente beatos,</l>
<l>Nec jam sunt nostri temporis atque fori.</l>
<l>Nos, nos ille refert exercitus infinitus,</l>
<l>Nullis quem numeris dinumerare licet.</l>
<l>Omnibus e linguis, tribubusque, et gentibus, idem</l>
<l>Hunc stupuit vates Numinis ante thronum.</l>
<l>Tu memoras exundantem sine littore pontum,</l>
<l>Qui nulli parcens, omnia mersit aquis.</l>
<l>Cerne triumphantem victis de fluctibus arcam:</l>
<l>Quod sibi commissum perdidit illa caput?</l>
<l>Fida inter fluctus arca est Ecclesia felix:</l>
<l>Nulla salus ulli, praesidiumve foris.</l>
<pb id='s277' n='273'/>
<l>Tu mihi Thariadae narras de gente nepotes</l>
<l>Esse pares sabulo, sideribusque pares.</l>
<l>Atque haec Abramo sponderi praemia censes,</l>
<l>Munifica Domini praemia digna manu?</l>
<l>Hoc mercedis erat, plures ut gigneret orco?</l>
<l>Haec DEUS addicit praemia laeta seni?</l>
<l>Hac spe sustentat fidei nostrumque parentem?</l>
<l>Sedulus haec Moyses postera secla docet?</l>
<l>Quid tu supplicii probrive minaberis hosti,</l>
<l>Gratia si meritis redditur ista piis?</l>
<l>Filia, disce precor terrores spernere vanos:</l>
<l>Nec finge in sanctis non sua sensa libris.</l>
<l>Nam Sodomaea etiam video te busta referre,</l>
<l>Ceu flammas Loti fugerit una domus.</l>
<l>Pentapolis numerum, si nescis, impia Segor</l>
<l>Implere, et pariter digna perire fuit.</l>
<l>Perstitit illa tamen, Loto defensa patrono,</l>
<l>Nec sensit meritas urbs scelerata faces.</l>
<l>Sunt duo sexcentis soli de millibus, inquis,</l>
<l>Promissi fines qui tetigere soli.</l>
<l>Sed dux alter adest, sexcentaque millia transfert,</l>
<l>Jordanis sectas Josua mensus aquas.</l>
<l>Non minor hic numerus, quam qui Pharaone relicto</l>
<l>Divisum fugiens per mare fecit iter.</l>
<l>Transit ad haeredes promissio firma tonantis:</l>
<l>Tot subeunt nati, quot cecidere patres.</l>
<l>Quid sociis praefers comites Gedeonis inermes!</l>
<l>Deletusne hostis, partane Draeda placet?</l>
<pb id='s278' n='274'/>
<l>Sed, bene si statuas, non tam vicere trecenti,</l>
<l>Quam qui corripuit pectora caeca furor.</l>
<l>Ipse suum Madian vertens in mutua telum</l>
<l>Vulnera, cognato sanguine tinxit humum.</l>
<l>Hoc pugnae auspicium: conjuncto exercitus omnis</l>
<l>Robore perdomuit cum Gedeone duces.</l>
<l>Laurea communis, communis gloria cunctis,</l>
<l>Communis cunctis praeda, salusque fuit.</l>
<l>Ecquid cognoscis? num sentis, optima, tandem,</l>
<l>His veterum gestis roboris esse nihil?</l>
<l>Omnia torqueri vota in contraria possunt:</l>
<l>Omnia fas quovis flectere jure pari.</l>
<l>Si tamen antiqui facta oblivisceris aevi,</l>
<l>Forte jubes legis nos meminisse novae.</l>
<l>Omnibus in stadio jus est contendere cursu:</l>
<l>Cum multi currant, una corona datur.</l>
<l>Quam tribuis mentem scribenti talia Paulo?</l>
<l>Sperabatne uni praemia danda sibi?</l>
<l>Num sperare jubet, num desperare magister?</l>
<l>Nos miseri, palmam si rapit ipse, sumus.</l>
<l>Indignas Paulo voces affingere parce:</l>
<l>Non ille extingujit spem, sed adurget alens.</l>
<l>Optatam quisquis poterit contingere metam,</l>
<l>Certa coronato vertice dona feret.</l>
<l>Tu modo ne cesses, sed anhelo concita cursu,</l>
<l>Denique conficias, quod bene carpis, iter.</l>
<l>Quo pede coepisti, procurre, nec illa timebis</l>
<l>Caelesti agricolae semina jacta manu.</l>
<l>Pars teritur pedibus, pars cedit praeda volucri:</l>
<pb id='s279' n='275'/>
<l>Pars spinis, et pars ariditate perit.</l>
<l>Mundus ager, semen verbum est: quod spernere multos</l>
<l>Testatur moerens conqueriturque sator.</l>
<l>Semina doctrinae num terra Hebraea recepit?</l>
<l>Si numerem partes, vix bene quarta viret.</l>
<l>Nunc etiam peccatur idem: si dividis orbem,</l>
<l>Pars Christum sequitur parvula, magna deos.</l>
<l>Sed nos, qui sapimus, qui nomina stulta deorum</l>
<l>Respuimus, Christi portio quarta sumus.</l>
<l>Nos aditus arctos regni, nos limina vitae</l>
<l>Scimus, et ad Superos semita certa patet.</l>
<l>Illa tamen multos Domini sententia movit,</l>
<l>Et jam cum multis te quoque, nata, movet.</l>
<l>Electos paucos e multis esse vocatis,</l>
<l>Verba inculcantis bis repetita monent.</l>
<l>Sive fatigatis mercedem vinea reddit,</l>
<l>Exaequans omnes: vox sonat ista DEI.</l>
<l>Sive pater sponso convivia regia nato</l>
<l>Apparat, haec eadem vox iterata sonat.</l>
<l>Sed quorum capiti cladem geminata minentur</l>
<l>Fulmina, Matthaei penna sacrata docet.</l>
<l>Hebraeam Divina vocat Sapientia gentem,</l>
<l>Et blando Legem praecipit ore Novam.</l>
<l>Abnuit illa ferox, et spreta voce jubentis,</l>
<l>Dura jugo suavi subdere colla negat.</l>
<l>Fida quidem, sed parva cohors sub signa vocantis</l>
<l>Convenit, sanctum devenerata ducem.</l>
<pb id='s280' n='276'/>
<l>Pauci hanc militiam, victriciaque arma secuti:</l>
<l>Aeternae pauci praemia laudis habent.</l>
<l>Dic Superis grates, seclis melioribus orta,</l>
<l>Et certam semper rite professa fidem.</l>
<l>Dum fidei jungis dignos, o filia, mores,</l>
<l>Concipe perpetuae gaudia justa spei.</l>
<l>Hanc tibi laetitiam tellus, hanc pontus, et aer</l>
<l>Suadent, ac dio pectus amore replent.</l>
<l>Sidera nonne tibi promittere cuncta videntur,</l>
<l>Et tacita fari voce, Beata veni?</l>
<l>Ignem si videas, quot flammas vibrat in altum,</l>
<l>Tot linguis rutilis, Dilige Numen, ait.</l>
<l>Diffusum liquido cum cernis in aere lumen,</l>
<l>Quam radians, inquit, gloria lumen alit!</l>
<l>Si tibi pomifero conspecta est arbor in horto,</l>
<l>Fer fructus, inquit, dum tibi vita manet.</l>
<l>Quae seges undanti pubescens fluctuat agro,</l>
<l>Horrea caelicolum spondet aperta tibi.</l>
<l>Nil est tam dictu parvum, tam nobile nil est,</l>
<l>Quod non hortetur te meminisse poli.</l>
<l>Jucundam vitae seriem fateare necesse est,</l>
<l>Dum te solatur, quidquid in orbe vides.</l>
<l>Magnanimo curris jam pridem ad sidera passu,</l>
<l>Freta DEO, sceleris nescia, plena spei.</l>
<l>Perge precor, neu te tam pulcris subtrahe coeptis:</l>
<l>Sed qua spes jussit currere, curre via.</l>
<l>Freta DEO, Superis constans tot lustra dicasti:</l>
<l>Sic et, quod superest, transige, freta DEO.</l>
<l>Nescia quid sceleris metuas? quis criminis expers</l>
<l>Justitiae ultricis ferrea jura pavet?</l>
<pb id='s281' n='277'/>
<l>Plena spei, semper virtuti rite litasti:</l>
<l>Virtuti gaude vivere, plena spei.</l>
<l>Quae navem facile gazis provexit onustam</l>
<l>Hactenus, et posthac aura secunda vehet.</l>
<l>Cumque dies aderit, quae finiet ultima cursum,</l>
<l>Indelibatas ripa tenebit opes.</l>
<l>Hunc aliae portum tetigerunt mille carinae,</l>
<l>His ipsis victis syrtibus, atque flabris.</l>
<l>Nunc etiam innumeris subeunt haec ostia velis,</l>
<l>Jactatum Cauris qui secuere salum.</l>
<l>Antiochena tibi ne sint exempla timori:</l>
<l>Hic ruptis frenis perfurit omne nefas.</l>
<l>Sed de Christiadum mea quae sit opinio plebe</l>
<l>Per reliquas orbis, percipe nata, plagas.</l>
<l>Labuntur multi (nam quis manifesta negarit?)</l>
<l>Lubrica dum fallit semita, pesque labat.</l>
<l>Non omnes tamen usque jacent, pluresque videmus</l>
<l>Nitentes uda tollere corpus humo.</l>
<l>Pars damnis edocta suis, jam cautior instat,</l>
<l>Et reliquum certo tramite carpit iter.</l>
<l>Pars magis infirmo tendit per laevia gressu:</l>
<l>Alterna miseri stantque caduntque vice.</l>
<l>Cum tamen exactae ventum est ad limina vitae,</l>
<l>Qua demum occumbit morte suprema dies?</l>
<l>Non tam praecipiti plures rapit incita fato,</l>
<l>Poscendae veniae tempus ut omne neget.</l>
<l>Morbus ubi vehemens leti praenuncius anteit,</l>
<l>Vicinoque patent tartara nigra sinu:</l>
<l>Tum vero conversi animi meliora precantur,</l>
<l>Et flectit trepidos mixtus amore timor.</l>
<pb id='s282' n='278'/>
<l>Iratum placant, damnato errore, tribunal:</l>
<l>Prospiciuntque imos, Praeveniuntque rogos.</l>
<l>Hos inter gemitus, cum jam momenta superfunt</l>
<l>Paucula, perdurat mens sociata DEO.</l>
<l>Quam sic haerentem mors occupat arbitra rerum,</l>
<l>Felicique ictu cuncta pericla secat. <note>(e) Hoc argumento permotus, sententiae benigniori astipulatur Eximius Suares, his verbis: Pensatis omnibus, verisimile est plures ex his Christianis salvavi. Orthodoxis nimirum, ut explicaverat; seclusis haereticis, apostatis, et schismaticis. Nam, inquit, licet major pars hominum soepius mortaliter peccet, tamen soepius resurgunt, et ita cadendo et vesurgendo vitam transigunt. Tandem vero in fine pauci sunt, qui per Sacramenta non proeparentur ad mortem, et de peccatis doleant, saltem per attritionem: hoc autem sufficit, ut in eo tempore justificentur. Et postquam justisicantur, facile solent illo parvo tempore perseverare sine novo peccato mortali. Ita Suarez 1. 6 de praedestin. et reprob. c. 3 n. 6. Simile est argumentum Corneliii a Lapide, in Apoc. 21, 17; et Georgii Stengelii, l. 1 Labyrinthi, seu de Laudibus Labyrinthi, c. 15 . 6. Nobiles Triumviri, et Theologorum, Interpretum, Ascetarum ordine.</note></l>
<l>Haec ego de cunctis: de se quid Olympias ipsa?</l>
<l>Quid series vitae par habet ista tuae?</l>
<pb id='s283' n='279'/>
<l>Hos quoque cum jubeam dubiis confidere rebus,</l>
<l>Mene infausta tibi nuncia ferre putes?</l>
<l>Effer laeta caput, viresque resume priores:</l>
<l>Nil mea vox certe, quo movearis, habet.</l>
<l>Vivere te jubeo, nunc spe meritisque refertam,</l>
<l>Sollicitamque minus, magnanimamque magis.</l>
<l>Vivere te cupio quondam, super astra receptam:</l>
<l>Id cupit, o felix! id jubet ipse DEUS.</l>
<l>Tu modo provideas, nequis divellat amores,</l>
<l>Ut maneat certo foedere nexa fides.</l>
<l>Perge, DEUM quondam largiri coge, quod optat:</l>
<l>Quam tibi regna dari, tam cupit ipse dare.</l>
<l>Crede mihi, anxietas quaecunque in pectore surgit,</l>
<l>Mentis ut obscuret noxia lene jubar:</l>
<l>Est nebula infestis emissa paludibus orci,</l>
<l>Inducens tenebras, insidiasque tegens.</l>
<l>Has intendentes sese cum filia sentis,</l>
<l>Discute, nec caecis excruciare dolis.</l>
<l>Respice mox caelum: DEUS est, qui corda serenat:</l>
<l>Huic quoties loqueris, lux redit atque vigor.</l>
<pb id='s284' n='280'/>
<l>Huic immersa bono, quod solum summa bonorum est,</l>
<l>Hoc impleta bono, filia cara, vale.</l>
<l>Denique, complecti si me jcupis omnia verbo,</l>
<l>Dicam: Ubi spes et Amor sunt, ibi certa salus.</l>
</lg>
</div3>
</div2>
<closer>Soli DEO.</closer>
</div1>
</body>
</text>
</TEI.2>